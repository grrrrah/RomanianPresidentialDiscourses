Doresc să salut desfăşurarea, la BUCUREŞTI, a colocviului international cu tema ‘Reforma instituţiilor internaţionale pentru protecţia drepturilor omului’, mărturie a statutului proeminent de care se bucură Institutul Român pentru Drepturile Omului în aprecierile ONU. Acordăm problemei drepturilor omului importanţa deosebită pe care dinamica vieţii politice interne şi externe, la acest sfârșit de secol şi de mileniu, i-o impun. Imperativele păcii şi dezvoltării fac din asigurarea drepturilor omului, într-un sistem echitabil, eficient şi echilibrat, o necesitate absolută pentru România de azi şi de mâine, din ce în ce mai integrată în Europa şi în lume. Respectul necondiţionat pentru drepturile şi libertăţile fundamentale ale omului este scopul esenţial al întregului efort în care societatea românească s-a angajat după Revoluţia din Decembrie 1989, scopul şi finalitatea reformei şi a statului de drept. Vom sprijini orice iniţiativă legislativă sau instituţională menită să garanteze, în spiritul şi litera Constituţiei, exercitarea nestingherită a drepturilor omului pentru toţi cetăţenii ţării. Acest angajament include protecţia drepturilor personale aparţinând minorităţilor naţionale, pentru care Constituţia oferă garanţiile necesare privind dreptul la păstrarea, dezvoltarea şi exprimarea identităţilor etnice, culturale lingvistice şi religioase. Este un merit incontestabil al Constituţiei noastre faptul de a prevedea, în acest domeniu, prevalenţa reglementărilor internaţionale la care România este parte, în raport cu cele interne, ceea ce asigură tuturor cetăţenilor ţării drepturi la nivelul celor mai înalte standarde general acceptate pe plan european. Din aceste motive ţin să vă asigur de sprijinul nostru fără rezerve în nobila misiune care vă stă în faţă . Îmi exprim speranţa că recomandările pe care le veţi formula vor reprezenta o contribuţie de valoare la reuşita apropiatei Conferinţe mondiale a ONU privind drepturilor omului.


Esențială pentru existența noastră ca ființe umane, memoria colectivă este o parte vitală a existenței noastre ca națiuni. Dacă n-am fi în stare să ne reamintim trecutul, lecțiile istoriei, eroii sau oameni obișnuiți, care ne-au făcut să fim ceea ce suntem astăzi, cu greu am putea înțelege prezentul ori imaginea viitorului. Din păcate, când evocăm trecutul, ne vine în minte tributul uriaş ce a trebuit să fie plătit prin suferinţe umane. Privind înapoi în istorie, secolul nostru pare să fie un adevărat timp al suferinţei. De două ori, flăcările războiului aproape au arsuntreaga planetă, luând milioane de vieţi. În perioada care a trecut de la sfârşitul celui de-al doilea război mondial, statisticile ne arată că nu a fost o singură zi fără victime în conflictele ce au avut loc în diferite zone ale Planetei. Se pare că unii nu au linişte până nu transformă propria lor energie şi viaţa semenilor lor în morţi inutile. Dar niciodată nu am fost martori la o oroare mai mare decât cea determinată de Holocaust: umiliţi doar pentru că erau evrei, pedepsiţi pe nedrept doar pentru că erau evrei, condamnaţi la moarte doar pentru că erau evrei, expuşi la distrugere ca naţiune doar pentru că erau evrei, bărbat şi femeie, frate şi soră, mamă şi copil, tânăr sau bătrân, credincios sau necredincios, fără excepţie. Lunga tradiţie a românilor în suferinţă şi toleranţă ne face mai înclinaţi spre compasiune şi reală înţelegere pentru tragedia poporului evreu. În numele poporului meu: Fie ca sacrificiul acelor milioane, cărora le este dedicat acest Memorial, să fie ultimul şi ca omenirea să nu se mai predea forţelor totalitarismului, fie ele politice, rasiale sau religioase! Fie ca spiritul morţilor pe care îi comemorăm aici să-i călăuzească pe cei vii pe calea păcii şi prosperităţii!


Doamnelor şi domnilor, Tratatul privind relaţiile de prietenie şi colaborare intre România şi Republica Belarus, semnat astăzi împreună cu domnul preşedinte Suskevici, precum şi celelalte documente bilaterale, marchează un pas important în procesul materializării voinţei noastre comune de dezvoltare a raporturilor şi colaborării bilaterale româno-belaruse, în contextul transformărilor democratice din ţările noastre şi al evoluţiilor din ultimii ani pe continentul european. Dialogul şi înţelegerile pe care le-am realizat în aceste două zile constituie o continuare firească a convorbirilor pe care le-am avut la Minsk în iulie 1992. Cu acea ocazie am semnat împreună cu domnul preşedinte Suskevici Declaraţia privind înţelegerea reciprocă şi colaborarea prietenească între România şi Belarus, care stabileşte principiile relaţiilor dintre ţările noastre, principii care fundamentează şi Tratatul politic bilateral semnat acum. Tratatul, împreună cu celelalte acorduri convenite până în prezent, oferă cadrul politico-juridic adecvat pentru acţiunea comună a instituţiilor guvernamentale şi neguvernamentale din cele două ţări în vederea impulsionării colaborării politice, economice şi a cooperării în producţie, prin stabilirea de facilităţi pentru contacte directe între persoane, ca şi între întreprinderi şi agenţi economici şi diverse alte asociaţii. Acestea sunt obiectivele urmărite prin Convenţia privind regimul de vize pentru călătoriile în interes de serviciu, semnată la 1 martie 1993, precum şi prin Convenţia consulară dintre România şi Belarus, semnată astăzi. Acordul de colaborare în domeniile culturii, ştiinţei, învăţământului, informaţiilor, sănătăţii, sportului şi turismului creează, de asemenea, premise bune pentru intensificarea şi diversificarea schimburilor bilaterale. In acest an vor fi negociate şi semnate şi alte nţelegeri, în special în domeniul economic. Aş dori să reafirm convingerea că atât aceste documente, cât şi cele semnate anterior, se vor materializa în acţiuni menite să promoveze relaţiile dintre ţările noastre, în avantajul reciproc. Prevederile documentelor menţionate exprimă voinţa olitică a celor două state de a promova înţelegerea şi încrederea reciprocă, colaborarea lor activă pe plan internaţional. Am convenit să continuăm dialogul la nivel înalt, care, completat cu dialogul la nivelul parlamentelor şi guvernelor, va putea conduce la extinderea legăturilor dintre agenţii economici, organizaţiile neguvernamentale, instituţiile culturale 
şi sociale din ţările noastre. Sperăm ca vizita domnului preşedinte Suskevici şi semnarea Tratatului de prietenie şi colaborare dintre ţările noastre să constituie un moment politic semnificativ în relaţiile bilaterale şi, în acelaşi timp, un factor constructiv în evoluţia vieţii politice din această zonă a Europei.


Domnule Preşedinte, Doamnelor şi domnilor, Este prima conferinţă mondială, la înalt nivel politic, după revoluţiile care au zguduit "lumea comunistă" şi au pus capăt Războiului Rece. Ea se ocupă de ceea ce a constituit detonatorul însuşi al acestor revoluţii: Drepturile Omului. Prezenţa mea la această conferinţă este semnul hotărârii poporului român nu numai de a lăsa în urma sa un recent trecut întunecat, care trata fiinţa umană mai curând ca obiect decât ca subiect al societăţii, ci şi de a nu mai permite ca un asemenea trecut să se mai repete pe pământul său. Actuala Conferinţă este chemată să proiecteze în Secolul XXI mesajul speranţei şi demnităţii întruchipate în Declaraţia Universală a Drepturilor Omului. Există deja semne clare în această privinţă. Ele arată că vremurile care vin vor fi martore ale pătrunderii spritului drepturilor omului în viaţa de zi cu zi a indivizilor de pe întreaga planetă. Prin explozia mijloacelor de comunicaţie, tehnologiile de vârf şi modul de viaţă modern au răspândit larg conştiinţa că fiecare fiinţă umană este îndreptăţită să-şi revendice drepturile şi să le exercite şi că, la rândul său, este chemată să ia parte la viaţa comunităţii respectând celorlaţi aceleaşi drepturi. La trei ani şi jumătate de la Revoluţie, respectul faţă de drepturile omului a devenit o valoare general acceptată în societatea românească. România este astăzi parte la aproape totalitatea înţelegerilor internaţionale importante şi a acceptat cu toată deschiderea procedurile internaţionale stabilite prin aceste înţelegeri. Tara noastră se conformează normelor şi standardelor internaţionale şi regionale. Angajamentele internaţionale privind drepturile omului şi statul de drept sunt legate organic de cadrul intern printr-o clauză constituţională care stabileşte prioritatea reglementărilor internaţionale în raport cu legile interne. Reforma, în special în domeniul drepturilor omului, nu este numai o problemă de a adopta legi şi reglementări noi în locul celor vechi. Ea este, înainte de toate, o problemă de aplicare în practică a acestor legi şi reglementări. Si mai este şi o problemă de climat social. Or, din acest punct de vedere, vechile noastre mentalităţi lucrează adesea împotriva noastră. Moştenirea grea a trecutului nu este atât de uşor de eradicat. Avem nevoie de o infrastructură administrativă mai flexibilă şi responsabilă în acelaşi timp, pe care ne străduim să o creăm. Cred că, în pofida îndelungatei noastre izolări şi a relativei lipse de fonduri, 
cu resursele noastre limitate, am realizat progrese remarcabile raportate la handicapurile apreciabile cu care ne-am confruntat. Fireşte, mai sunt multe de făcut pentru a atinge nivelul de asigurare a drepturilor esenţiale ale omului, la care aspirăm. Ni s-au prezentat propuneri valoroase vizând promovarea unor instituţii ale ONU în domeniul drepturilor omului mai puternice şi mai coerente. Salut aceste propuneri şi îmi exprim speranţa că ele vor putea fi îmbunătăţite şi materializate prin dezbaterile acestei conferinţe. Am în vedere, în primul rând, aspectul economic. Nivelul de viaţă şi calitatea vieţii au un efect major asupra modului de înfăptuire a drepturilor omului. Tocmai de aceea am făcut din protecţia socială una din dimensiunile de bază ale reformei. Dar, reforma instituţiilor şi a infrastructurilor reclamă resurse. Trebuie să facem eforturi deosebite pentru a soluţiona câteva probleme majore, inclusiv cele identificate cu ajutorul străinătăţii, cum este, spre exemplu, situaţia grea a copiilor handicapaţi. Lipsa resurselor minime suficiente poate constitui unul dintre cele mai mari obstacole în calea împlinirii drepturilor esenţiale ale omului. In plan politic, înfăptuirea efectivă a drepturilor omului înseamnă împlinirea personalităţii individului. 
Această mai înseamnă edificarea unei societăţi a cetăţenilor egali în drepturi. In ceea ce ne priveşte, suntem abia la începutul tranziţiei de la un sistem de partide politice care se concentrează asupra luptei între ele pentru cucerirea puterii politice spre un sistem în care obiectivul comun al bunei guvernări a României să devină principala prioritate. Includ în acest domeniu şi libertatea presei scrise şi audiovizuale. Pentru oricine a cunoscut mijloacele de informare în masă din România în vechiul regim şi face o comparaţie cu cele de astăzi, diferenţa trebuie să fie izbitoare. Cenzurarea mijloacelor de informar în masă este complet interzisă, conform Constituţiei. De fapt, în ţara noastră nu există nici un fel de reglementare în ceea ce priveşte presa. Adesea zvonurile sunt prezentate ca fapte, iar neadevărul, defăimarea şi calomnia au devenit ceva curent. Acesta este probabil preţul pe care trebuie să-l plătim până când întreaga noastră societate va deveni mai matură din punctul de vedere exerciţiului democraţiei. In domeniul legislaţiei, suntem angajaţi din plin, în momentul de faţă, într-o reformă fundamentală. Inlocuirea întregii legislaţii a unei ţări, într-o perioadă scurtă de timp nu este deloc o sarcină uşoară. In plus, trebuie să ţinem cont de faptul că anii îndelungaţi de super-centralism, pe care România i-a cunoscut, au creat o reacţie puternică împotriva oricăror forme de coordonare de la "centru". Dacă ar fi să trag o concluzieoptimistă din dezvoltările care s-au produs în România în ultimii trei ani şi jumătate, aş spune că sistemul nostru politic democratic începe să funcţioneze cu mai puţine asperităţi. Pe măsură ce intrăm într-o perioadă de normalizare economică, se face simţit un spirit crescând de toleranţă în cadrul societăţii, în paralel cu tendinţa de respingere a extremismelor. Domnule Preşedinte, O parte integrantă a protecţiei drepturilor omului este şi cea a protecţiei drepturilor persoanelor aparţinând minorităţilor etnice. Există în România 14 minorităţi etnice şi naţionale, înregistrate ca atare prin partidele sau organizaţiile lor politice. Impreună, ele reprezintă circa 10 la sută din întreaga populaţie a ţării. Incă din primele zile de după Revoluţie, au fost adoptate măsuri de recunoaştere şi protecţie a drepturilor persoanelor aparţinând minorităţilor. In conformitate cu Constituţia, fiecărei minorităţi îi este garantat un loc în Parlament. Cea mai mare minoritate, maghiarii, care numără aproximativ 1, 7 milioane locuitări 
potrivit recensământului din 1992, dispune de 39 locuri în Parlament.

In ceea ce priveşte învăţământul, România are astăzi peste 1300 de unităţi şcolare de stat, de la grădiniţe la licee, inclusiv invăţământ profesional, în limbile minorităţilor. In plus, există peste 1400 de secţii cu învăţământ în alte limbi decât cea română în şcoli mixte, precum şi învăţământ superior în limba maghiară în trei universităţi. Desigur, nu putem spune că am rezolvat toate problemele pe care le pune învăţământul în limbile minorităţilor. Dar acelaşi lucru este valabil şi în ceea ce priveşte învăţământul în limba majorităţii populaţiei. Dintre toate minorităţile din România, romii sunt de departe cei mai dezavantajaţi. De curând, Guvernul României mpreună cu Proiectul privind Relaţiile Etnice din SUA au sponsorizat o reuniune internaţională la Snagov, lângă Bucureşti, care şi-a propus, între altele, să identifice metode posibile de coordonare pe plan regional în ceea ce priveşte învăţământul şi pregătirea profesională pentru romi. Este evident că unele nemulţumiri în ceea ce priveşte drepturile minorităţilor continuă să existe. Fără îndoială că, indiferent dacă suntem de părere că există sau nu o bază obiectivă pentru aceste nemulţumiri, drepturile minorităţilor constituie o problemă pe care trebuie să a abordăm în mod constructiv şi adecvat, în interesul societăţii noastre. Considerăm că orice evaluare onestă cu privire la ceea ce România a făcut sau nu a făcut pe acest plan trebuie făcută numai în context regional şi pan-european. Nu neg că sunt probleme. Dar, cred că stăm foarte bine în comparaţie cu restul Europei. Recent, Guvernul român a infiinţat un Consiliu al Minorităţilor Naţionale, menit să asigure un dialog permanent între minorităţi şi Guvern, să abordeze problemele administrative şi financiare privind exercitarea drepturilor persoanelor aparţinând minorităţilor naţionale şi să examineze şi să propună Parlamentului proiecte de legi referitoare la garantarea şi exercitarea acestor drepturi. Recunoscând importanţa problemelor referitoare la minorităţi şi întemeindu-ne pe propria noastră experienţă, aş dori să subliniez tendinţa de politizare a acestor probleme. Există guverne şi forţe politice care tind să recurgă la preocuparea foarte nobilă pentru protecţia drepturilor minorităţilor ca substitut pentru promovarea de pretenţii teritoriale, care altfel nu pot fi în nici un fel acceptate de comunitatea internaţională. Această tendinţă este o expresie a naţionalismului agresiv ce predomină în unele ţări, în special din Centrul Europei, 
dar şi din alte regiuni, care constituie astăzi cel mai important factor de destabilizare şi sursă de pericole pentru pacea şi securitatea internaţională. Accentul excesiv asupra problemelor minorităţilor nu face decât să menţină şi să stimuleze sentimentele naţionale şi naţionaliste, şi chiar pasiunile, cu consecinţe dintre cele mai serioase, în special în ţările din Estul şi Centrul Europei, unde structurile democratice sunt fragile şi economiile ruinate după experimentul comunist. Susţin cu tărie că este necesar să învăţăm cu toţii din experienţa ţărilor occidentale de după cel de-al doilea război mondial, când toate eforturile lor s-au concentrat asupra reconstrucţiei şi dezvoltării economice, şi asupra consolidării structurilor democratice a respectivelor state, şi nu asupra problemelor cu caracter naţional. 

Aceeiaşi abordare este valabilă şi astăzi. Soluţionarea problemelor minorităţilor din statele care s-au eliberat de regimurile comuniste rezidă în respectul faţă de drepturile omului, în edificarea statului de drept şi în demarajul economic, şi mai puţin în garanţii internaţionale, oricare ar fi ele. Un cod de conduită a statelor în relaţiile dintre ele privind problemele protecţiei minorităţilor se dovedeşte extrem de necesar. Domnule Preşedinte, Am venit la Viena inspiraţi de ceea ce se exprimă în mod sintetic prin "Ideea Europeană". Suntem aici pentru a examina ceea ce s-a perceput - atât înainte cât şi pe parcursul procesului de pregătire al Conferinţei - o anumită dihotomie în domeniul drepturilor omului. O anumită senzaţie de nedumerire poate apărea dacă se are în vedere că încălcările drepturilor omului continuă nestingherite, în vreme ce are loc un proces continuu de perfecţionare a instrumentelor de protecţie a acestor drepturi. Această discrepanţă a fost în mod repetat semnalată în declaraţiile Secretarului General al ONU, domnul Boutros Boutros Ghali, şi ale Subsecretarului General pentru drepturile omului, domnul Ibrahima Fall. În încheiere, aş dori să mă refer la „dimensiunea economică a drepturilor omului”. Am putea discuta la nesfârşit asupra înţelesului teoretic şi asupra conţinutului unui "drept la dezvoltare", ca şi asupra unei game întregi de drepturi socio-economice, dar nu vom putea nega faptul că drepturile civile şi politice sunt lipsite de sens dacă ele se pun pe un fond de sărăcie, foamete sau condiţii sanitare precare. Din acest punct de vedere trebuie să abordăm lucrurile în mod pragmatic. Comunitatea internaţională ar putea începe prin identificarea obstacolelor, prin stabilirea de standarde şi cerinţe minimale şi prin stabilirea unui sistem adecvat de urmărire a respectării lor. Conferinţa mondială de la Viena asupra drepturilor omului va marca, probabil, un ultim prilej decisiv de a duce în secolul următor preocupările din cadrul Organizaţiei Naţiunilor Unite. Imi exprim speranţa că vom putea folosi pe deplin acest prilej, creând, prin deciziile pe care le vom adopta, un climat internaţional de respect al drepturilor omului. In acest climat rezidă cheia păcii şi securităţii internaţionale. Aş dori să exprim, în încheiere, domnule Preşedinte, aprecierea noastră deosebită pentru condiţiile de desfăşurare create Conferinţei şi să exprim profunda gratitudine a delegaţiei române Guvernului şi poporului austriac pentru ospitalitatea 
deosebită de care se bucură.


Domnule Preşedinte al Senatului, Domnule Preşedinte al Camerei Deputaţilor, Vizita noastră la forul legislativ al naţiunii argentiniene constituie, desigur, un moment emoţionant, întrucât Congresul Naţional este expresia aspiraţiilor de viaţă democratică ale argentinienilor, începând cu istoricul "cabildo abierto" din 25 mai 1810. In România, în cadrul transformărilor democratice iniţiate de Revoluţia din decembrie 1989 şi a instalării pluralismului politic, viaţa parlamentară şi-a reintrat deplin în drepturile sale fireşti, constituind una din realităţile vii ale ordinii democratice în cadrul statului de drept. Ne bucurăm că între parlamentele român şi argentinian s-au stabilit relaţii de colaborare, se efectuează vizite reciproce de parlamentari, că în cadrul parlamentelor celor două ţări s-au format Grupuri de prietenie, care contribuie la strângerea legăturilor de cooperare inter-parlamentară. In relaţiile dintre parlamente, noi vedem un factor important de cultivare a prieteniei dintre naţiunile noastre, ca şi un sprijin concret în înfăptuirea unor proiecte de colaborare în domeniile economic, tehnico-ştiinţific, cultural şi în alte domenii, începând cu îndeplinirea atribuţiilor specifice ale puterii legislative în promovarea acordurilor bilaterale. Parlamentul român a înfăptuit o vastă activitate legislativă, pentru adoptarea de norme adaptate perioadei de tranziţie pe care o parcurgem în prezent, începând cu crearea instituţiilor de bază ale statului de drept. Printr-un mare volum de muncă a juriştilor şi parlamentarilor români a fost elaborată noua Constituţie a României. Aprobată în urma unorândelungi şi adesea furtunoase dezbateri în Parlament, Constituţia a fost adoptată prin referendum naţional. Am deosebita plăcere să vă ofer un exemplar al textului Constituţiei României, special pregătit, pentru a fi aşezat în Biblioteca Congresului Naţional al Argentinei, ca semn al vizitei noastre de azi. Vă mulţumesc!


Domnule preşedinte, Doamnelor şi domnilor, Mă simt deosebit de onorat să fiu oaspetele Curţii Supreme de Justiţie a Uruguayului cu prilejul vizitei pe care o efectuez în nobila Dumneavoastră ţară. Prezenţa mea la această instituţie - la vârful piramidei puterii judecătoreşti - îmi oferă o completare fericită a imaginii vieţii politice uruguayene în componentele sale esenţiale. Doresc ca întâlnirea noastră, în acest cadru de distinsă solemnitate, să fie percepută ca semn al deosebitei mele preţuiri pentru activitatea dvs. de înaltă competenţă şi responsabilitate în slujba justiţiei. Mesajul de prietenie pe care îl aduc din ţara mea poporului uruguayan îl reafirm cu aceeaşi simpatie şi solidaritate şi în acest forum. Distinşi prieteni, Intr-un sublim efort de voinţă şi sacrificiu, poporul român a răsturnat în decembrie 1989 regimul totalitar care crease un hiatus dureros de peste 40 de ani în dezvoltarea firească a patriei noastre conform nivelului său de civilizaţie, tradiţiilor şi spiritualităţii sale. Intr-un context geo-politic mai amplu, alături de alte naţiuni din centrul şi estul Europei, am reuşit prin propriile noastre forţe să ne desprindem din acea nefericită conjunctură postbelică, a separării Europei în blocuri contrapuse - care părea o fatalitate de nedepăşit.
Cei trei ani şi jumătate care au trecut de la Revoluţia din decembrie 1989 au schimbat radical fizionomia societăţii româneşti. Nu mă voi referi acum la toate fazele pe care le-a cunoscut şi le cunoaşte procesul de tranziţie în direcţia democratizării vieţii politice, a restructurării radicale a economiei şi a garantării depline a drepturilor şi libertăţilor individuale. Pentru Dumneavoastră, înalţi magistraţi ai Curţii Supreme, consider că pot avea o relevanţă mai mare preocupările noastre pentru edificarea statului de drept. Incă din primele zile ale libertăţii noastre, cucerită cu jertfe, am realizat că o societate nouă autentic democratică reclamă cu stringenţă reforma sistemului judiciar şi legislativ la nivelul tradiţiilor autohtone şi al celor mai moderne tendinţe din ţările democratice. După constituirea în 1990 a primului Parlament bicameral, rezultat din alegeri libere şi corecte - care a funcţionat ca adunare constituantă - s-a elaborat noua Constituţie a ţării într-un proces care s-a desfăşurat pe parcursul unui an şi jumătate în mai multe etape distincte: într-o primă fază s-a redactat un proiect supus dezbaterii publice. Tot în această perioadă au avut loc consultări cu experţi în drept constituţional şi au fost studiate constituţii din numeroase ţări. In toamna anului 1990 s-a organizat la Bucureşti un seminar internaţional asupra tendinţelor actuale din dreptul constituţional, care a ajutat Comisia de redactare la conceperea unei Constituţii moderne, aliniate la normele cele mai înalte ale constituţiilor democratice contemporane. După aprobarea Constituţiei de către Parlament - legea fundamentală a ţării a fost adoptată prin referendum naţional. In acelaşi timp, Parlamentul a adoptat, în paralel, circa 200 de legi care, pe de o parte au abrogat acte normative specifice regimului totalitar, iar pe de altă parte au pus baze legislative noi în toate domeniile. In centrul atenţiei a stat, în mod firesc, legislaţia economică legată de procesul trecerii spre economia de piaţă. 
Dar reforma sistemului judiciar este abia la început. Ea vizează aşezarea puterii judecătoreşti pe o poziţie de echilibru social, ca veritabil garant al funcţionării stabile a instituţiilor statului de drept şi al respectării şi protejării drepturilor şi intereselor legitime ale cetăţenilor. Reforma sistemului judiciar include şi transformarea Procuraturii într-un mecanism integrat al puterii judecătoreşti sub forma Ministerului Public. Parchetele de pe lângă toate instanţele îşi vor desfăşura activitatea sub autoritatea Ministerului Justiţiei. In cadrul reformei judiciare şi pentru sporirea eficienţei acestora vor fi înfiinţate curţile de apel; în acest mod se va asigura introducere unui nou grad de jurisdicţie. Cred că pentru Dumneavoastră prezintă de asemenea interes faptul că în cadrul reformei în justiţie ne propunem promovarea în corpul magistraţilor a unor jurişti de certă valoare profesională şi morală. In acest scop a fost elaborat şi urmează să fie aplicat un program privind selectarea, atestarea profesională şi evaluarea calităţilor umane ale persoanelor care vor fi cooptate în corpul magistraţilor. In strânsă legătură cu reforma justiţiei se află şi programul de perfecţionare a legislaţiei. Se începe elaborarea unor proiecte de noi coduri de legi - a căror importanţă Dumneavoastră sunteţi cei mai în măsură să o apreciaţi: Codul civil, Codul penal, Codul de procedură civilă şi Codul de procedură penală, Codul comercial, Codul familiei, Codul muncii. Dorim să intensificăm formele de participare a României la activităţile specifice justiţiei, în cadrul organismelor internaţionale şi, în primul rând, ale celor din sistemul ONU, CSCE şi Consiliului Europei. Dorim, de asemenea, să diversificăm raporturile bilaterale de cooperare judiciară convenţională, precum şi schimbul de documentaţie şi experienţă cu alte ţări. Si pentru că mă aflu în incinta acestei onorate instituţii, îmi imaginez, cu permisiunea Dumneavoastră, o luare de contact a Dumneavoastră cu colegii din România, în forme pe care le consideraţi adecvate. Personal voi sprijini astfel de iniţiative de conlucrare bilaterală. Vă mulţumesc.


Domnule Ministru, Domnule Director general, Doamnelor şi domnilor, Imi este deosebit de plăcut ca, beneficiind de ospitalitatea distinsului Minister al Relaţiilor Externe, să fac o donaţie cu un caracter de simbol: cărţi din România pentru prestigioasa Bibliotecă Naţională uruguayană, instituţie fundamentală în viaţa culturală a ţării Dumneavoastră. Am aflat, de altfel, cu mult interes că înfiinţarea cu peste 170 de ani în urmă a Bibliotecii Naţionale este legată de nume ilustre din istoria Uruguayului. Legendarul erou Jos9 Artigas, chiar dacă era angrenat direct în evenimentele timpului său zbuciumat, a avut luciditatea să vadă în constituirea bibliotecii o contribuţie la "fericirea publică". Iată o alegaţie care nu şi-a pierdut cu nimic din valabilitate până astăzi. Intr-adevăr, cărţile, aceşti prieteni tăcuţi şi credincioşi, ne formează, ne sfătuiesc şi ne fac fericiţi. Intrăm într-o bibliotecă cu aceeaşi smerenie şi disponibilitate spre meditaţie ca într-un templu. Vă mărturisesc din nou, că, personal, regret de multe ori lipsa timpului material care mă privează de atmosfera unică a bibliotecii. Oricum ar fi, o naţiune poate avea un teritoriu mai mare sau mai mic, un anume potenţial uman, resurse naturale mai bogate sau mai sărace. Dar cultura este la îndemâna tuturor, iar biblioteca adăposteşte prin carte tezaurul cultural al umanităţii. Este bogăţia comună a tuturor fiinţelor umane. Si dacă ne referim la istorie şi cultură, permiteţi-mi să fac şi următoarea remarcă: popoarele noastre nu şi-au cucerit libertatea şi independenţa numai cu spada, ci şi cu cartea! In fruntea revoluţiilor sau mişcărilor evolutive spre emancipare şi progres s-au aflat, aproape fără excepţie, protagonişti iluminaţi de carte care, la rândul lor, au luminat calea conaţionalilor lor spre dezvoltare. Vreau să ilustrez această afirmaţie cu un singur exemplu - de o relevanţă indubitabilă - din istoria patriei mele: figura cea mai luminoasă a revoluţiei de la 1848 care, zguduind din temelii acele structuri anacronice ale Europei, aducea şi în Principatele Române un fulminant spirit de înnoire, a fost tânărul istoric Nicolae Bălcescu. Gândirea lui matură a rămas adânc gravată în conştiinţa neamului său la fel ca şi puterea sa de sacrificiu.
Dragi prieteni, Am sosit în minunata Dumneavoastră ţară la iniţiativa distinsului meu coleg, domnul preşedinte Lacalle, pentru a aduce mesajul de prietenie şi colaborare fructuoasă al poporului meu cu naţiunea uruguayană. Destinul ne-a plasat la o distanţă geografică considerabilă, dar tot destinul ne-a conferit şi o rădăcină comună: latinitatea. Sunt convins că, în cursul vizitei, vom conveni să promovăm, în continuare, colaborarea noastră politică şi economică. Dar pe lângă schimbul valorilor materiale, avem şansa şi, cred eu, obligaţia să stimulăm legăturile noastre spirituale. Nu numai nobleţea, ci şi afinităţile obligă. Desigur, premisa indispensabilă a extinderii relaţiilor noastre culturale este mai buna cunoaştere reciprocă. Iată de ce m-am gândit să fac această modestă donaţie de cărţi onorabilei dvs. biblioteci. Cititorii dvs. - numeroşii prieteni ai României - vor avea posibilitatea să intre într-un dialog direct cu marile personalităţi ale literaturii noastre precum Mihai Eminescu, Ion Luca Caragiale, Tudor Arghezi, Lucian Blaga, Liviu Rebreanu - pentru a da numai câteva nume; vor putea descoperi universul fascinant al poeziei populare româneşti; vor cunoaşte istoria şi prezentul artelor plastice, muzicii, arhitecturii şi desigur ramurilor ştiinţei româneşti. Printre cărţile aduse se află însă şi traduceri din literatura Uruguayului sau studii referitoare la aceasta. Imi este plăcut să relev că scriitori uruguayeni cum ar fi, Bartolome Jose Hidalgo, Florencio S1nchez, Horacio Quiroga, Alfredo Gravina, Mario Benedetti sunt cunoscuţi şi citiţi în România - în traducere sau în original. Vreau să consider această donaţie doar un început în direcţia unor ample interferenţe spirituale ale celor două popoare legate de o prietenie atât de statornică. Imi exprim gratitudinea pentru cordialitatea cu care m-aţi primit şi pentru atenţia cu care m-aţi urmărit.


Constat cu îngrijorare înmulţirea în ultimul timp a unor manifestări care fac apologia fascismului şi a mişcării legionare, constând în editarea de broşuri şi cărţi, în publicarea de declaraţii şi articole în presă, în constituirea de partide şi alte organizaţii politice. Sunt de părere că se impune o acţiune energică şi concertată din partea tuturor puterilor statului pentru a reprima aceste manifestări, înainte ca ele să ia amploare şi să pericliteze ordinea de drept, precum şi pentru a preveni extinderea lor în continuare. În virtutea prerogativelor care îmi sunt atribuite de Constituţie, prin articolul 80, aliniatul 2, doresc să vă semnalez următoarele situaţii: 1. Am primit informaţii din care rezultă că Editura "Pacific" din Bucureşti a întreprins demersuri pentru tipărirea şi difuzarea în România a cărţii "Mein Kampf" a lui Adolf Hitler. Înţeleg că Serviciul Român de Informaţii a sesizat Parchetul din Sibiu, unde cartea a fost dată la tipar, cerând întreprinderea unei acţiuni penale împotriva editorilor cărţii, dar că, la începutul lunii mai a. c. , s-ar fi dat o ordonanţă a Procuraturii Generale de scoatere de sub urmărire a acestora. Mă surprinde această ordonanţă şi vă rog să verificaţi ce s-a întâmplat. Cred că numai editarea şi punerea în circulaţie a cărţii "Mein Kampf", ca atare, se înscrie atât de evident în cadrul actelor de propagandă cu caracter fascist, interzise prin Constituţie, Codul Penal şi alte legi, încât nu este nevoie de nici o altă demonstraţie. În consecinţă, vă rog să întreprindeţi în cel mai scurt posibil măsurile autorizate de legile noastre pentru a se ajunge la retragerea de pe piaţă a cărţii, la interzicerea tipăririi altor exemplare şi la acţionarea în justiţie a editorilor, în conformitate cu prevederile Codului Penal. 2. 
Mi-au parvenit, de asemenea, informaţii că "Partidul Dreptei Naţionale", înregistrat legal, proclamă şi desfăşoară activităţi care sunt incompatibile cu ordinea constituţională şi cu principiile statului de drept, între altele prin formarea unor nuclee de tineri în Capitală şi în unele judeţe, pentru îndoctrinare şi fanatizare în spiritul ideilor fasciste şi legionare. Din relatări de presă şi din declaraţiile publice ale iniţiatorilor partidului "Pentru Patrie", ca şi din trecutul unora dintre aceştia rezultă că această formaţiune s-ar vrea un fel de continuatoare a partidului "Totul pentru Ţară", creat în 1936 de Zelea Codreanu, tinzând la refacerea şi revitalizarea mişcării legionare în România. În sfârşit, mari semne de întrebare îmi ridică partidul "Mişcarea pentru România", şi el înregistrat legal, care, prin ziarul propriu intitulat "Mişcarea", ca şi prin conferinţe de presă, simpozioane şi alte manifestări publice pe care liderii partidului le organizează, face sistematic propagandă legionară. Am cerut Ministerului de Interne şi Serviciului Român de Informaţii să se documenteze şi să pună la dispoziţia Dumneavoastră date şi fapte despre toate aceste formaţiuni, ca şi despre persoanele care se dedau la asemenea activităţi şi vă rog să luaţi măsuri pentru a intenta acţiunile necesare în justiţie, care să verifice legalitatea activităţilor acestor partide în lumina prevederilor articolului 37, aliniatul 2 al Constituţiei. 3. Din timp în timp, apar în unele publicaţii declaraţii şi articole cu caracter antisemit şi naţionalist-şovin sau care propovăduiesc idei fasciste şi legionare. Vă rog şi pe Dumneavoastră - solicitare pe care am adresat-o şi ministrului justiţiei - să examinaţi posibilităţile legale existente de a acţiona în justiţie pe autori sau chiar de a suspenda publicaţiile respective, precum şi eventualele iniţiative legislative care s-ar impune pentru a completa cadrul juridic existent şi a pune explicit în afara legii manifestările de acest fel în ceea ce mă priveşte, urmăresc cu toată atenţia aceste manifestări şi, pe măsură ce voi avea suficiente date şi informaţii, vă voi solicita să întreprindeţi măsurile la care vă îndreptăţesc legile ţării pentru reprimarea lor.


Domnule Preşedinte, Doamnelor şi Domnilor, Doresc să încep prin a mulţumi conducerii prestigioasei dumneavoastră instituţii pentru a-mi fi oferit prilejul de a purta astăzi, un dialog cu dumneavoastră. Trebuie să mărturisesc că o atare sarcină nu este foarte simplă. În primul rând, datorită faptului că mă adresez nor oameni calificaţi, experţi în problemele relaţiilor internaţionale. În al doilea rând, pentru că exigenţe de timp mă silesc să abordez oarecum sintetic un subiect atât de complex şi delicat cum este acela al contribuţiei României la menţinerea şi consolidarea stabilităţii europene. Cu permisiunea dumneavoastră aş interpreta invitaţia pe care mi-aţi adresat-o drept un indiciu al interesului clasei politice argentiniene, al opiniei publice în general, faţă de ţara mea, faţă de angajamentul ei ferm în favoarea adâncirii înţelegerii, dialogului şi cooperării pe plan european şi internaţional. Ca ţară eliberată de chingile dictaturii totalitare şi ca entitate statală situată la răscrucea principalelor turbioane de instabilitate din Europa zilelor noastre, România poate şi doreşte să joace un rol constructiv, proporţional cu potenţialul său, în aşezarea, pe baze noi, a raporturilor intra-europene. Deşi nu suferim de eurocentrism, apreciem, laolaltă cu analiştii politici din întreaga lume, că evoluţiile din spaţiul european şi euro-atlantic, vor continua să se repercuteze în mod decisiv asupra dinamicii mondiale, în ansamblul său. Doamnelor şi Domnilor, Este de la sine înţeles că nu voi putea acoperi, în timpul alocat expunerii, toate aspectele ce ar putea face obiectul interesului dumneavoastră. 
Sper, însă, ca "tirul" întrebărilor dumneavoastră să îmi permită să aduc, în final, unele completări necesare. În opinia mea, există cel puţin trei unghiuri de vedere din care poate fi examinată problema locului României în actuala configuraţie geostrategică a Europei. Primul ar fi cel al determinării parametrilor obiectivi ai actualei poziţii geopolitice a României. Cel de al doilea vizează percepţia - internă şi externă - a potenţialului geostrategic al României. Iar cel de al treilea are în vedere modalităţile de valorificare - atât în interesul ţării noastre cât şi al stabilităţii şi securităţii continentale - a respectivului potenţial. Evident, examinarea cu acurateţe a parametrilor obiectivi, a percepţiei acestora şi, în consecinţă, şi valorificarea potenţialului geostrategic al României presupun o abordare dinamică, capabilă să ţină seama de mutaţiile ce pot interveni, în timp, în fiecare dintre cele trei planuri. Schimbările intervenite în Europa începând cu anul 1989 - schimbări ce sunt departe de a se fi încheiat - au plasat România într-un nou context geopolitic. Astfel, pentru prima oară în istoria sa, ţara mea nu se mai învecinează cu o mare putere globală (un imperiu). Dacă în perioada postbelică, România se învecina nemijlocit cu patru ţări, astăzi ea are cinci vecini, dintre care trei - Ucraina, Republica Moldova, Iugoslavia restrânsă (Serbia şi Muntenegru) - sunt state apărute în ultimii doi ani. Dezmembrarea fostei Uniuni Sovietice şi a fostei Iugoslavii sunt principalele surse ale modificărilor semnalate. Lor li se adaugă "divorţul de catifea" dintre republicile Cehă şi Slovacă. Laolaltă cu apariţia a o serie de alte noi state suverane, precum Slovenia, Croaţia, Lituania, Estonia, Letonia şi Belarus, mutaţiile menţionate mai sus au condus la redesenarea semnificativă a peisajului geopolitic al zonei de apartenenţă a României. Mi se pare demn de precizat, totodată, că ele au restituit zonei în cauză denumirea sa tradiţională - aceea de Europa Centrală. După cum ştiţi, probabil, există autori care includ în sfera acestui termen doar trei, cel mult patru, dintre noile democraţii europene. Iar unii reprezentanţi ai ţărilor în cauză au simţit nevoia să acrediteze, inclusiv în America hispanică, ideea că acest spaţiu s-ar sfârşi la graniţa lor estică. Şi pentru unii şi pentru alţii, mi se pare extrem de instructivă lectura lucrării "Atlas des peuples d'Europe Centrale", a autorilor francezi, Andre Sellier şi Jean Sellier, reeditată anul trecut 
de Editura Decouverte din Paris.
Ea nu evidenţiază doar apartenenţa României la această zonă, ci şi faptul că ţara mea se situează în centrul Europei Centrale. Dar nu numai din punct de vedere geografic, ci şi istoric şi cultural, România este parte intrinsecă a zonei central-europene. La fel ca, de altfel, majoritatea statelor cărora li s-a atribuit denumirea de "est-europene" doar odată cu transformarea lor forţată în satelite ale fostei URSS. Evident, problema concretă a apartenenţei unui stat european sau a altuia la o anumită sub-regiune a Vechiului Continent poate părea relativ insignifiantă unui auditoriu argentinian. Dar riscurile pe care le pot antrena tot felul de "excluziuni" arbitrare sunt uşor de înţeles pe toate paralelele şi meridianele planetei. Ele sunt cu atât mai mari cu cât lumea acestui sfârşit de secol nu este traversată doar de schimbări profunde, ci şi de o acută instabilitate. Ca experţi în relaţii internaţionale, dvs. puteţi înţelege foarte bine sensul observaţiilor mele. Afirmându-ne apartenenţa la Europa Centrală, noi nu negăm nici vecinătatea cu Balcanii, nici legăturile istorice cu această zonă. Tocmai de aceea diplomaţia noastră utilizează, pentru definirea poziţiei geostrategice a României, sintagma ţară central-europeană, învecinată cu Balcanii. O poziţie similară, nespus de inconfortabilă astăzi, ocupă şi vecina noastră, Ungaria, aflată şi ea în vecinătate nemijlocită cu zona de intensă conflictualitate din spaţiul fostei Iugoslavii. Ceea ce conferă României o anumită unicitate sunt relaţiile ei bune cu toate statele balcanice, inclusiv cu toate fostele republici iugoslave. De aici, derivă, de altfel, şi posibilitatea de a juca un anumit rol echilibrant în perspectiva unei viitoare şi atât de necesare normalizări a relaţiilor dintre ele. Iată ce spunea, de curând, în legătură cu acest rol, un prestigios universitar croat - Radovan Vukadinovici: "Cu cei 23 de milioane de locuitori şi cu un teritoriu relativ întins, România ar putea prelua locul de stâlp al Balcanilor, ocupat odinioară de Iugoslavia. Ea este deja cel mai mare stat din regiune. Pe plan militar, ea este, de asemenea, cea mai puternică, chiar dacă are capacităţi modeste. Trebuie ţinut cont de toate aceste elemente atunci când încercăm să facem proiecţii cu privire la politica românească. Chiar dacă astăzi situaţia este confuză, se aude, deja, spunându-se, la Bucureşti, că România trebuie să se pregătească pentru a juca un nou rol şi pentru a nu rata posibilităţile pe care i le oferă situaţia actuală. 
O va face ea, sau se va mulţumi să se angajeze într-una dintre coaliţiile pe cale de a se naşte?" ("La fin de la Yougoslavie et l'instabilité balkanique", Paris, Les Chaiers du CERI, no. 4, 1992, p. 21).
Cred că răspunsul la întrebarea formulată în final de dl. Vukadinovici poate fi deja găsit în preocupare noastră de a transpune relaţiile bune pe care le-am avut cu fosta federaţie iugoslavă în relaţii bune cu toate statele succesoare. Nu aş vrea şi nu aş putea să închei această parte a expunerii mele înainte de a semnala o foarte îngrijorătoare tendinţă de utilizare a definiţiei restrânse a Europei Centrale ca argument de către cei ce doresc o revizuire a graniţelor din acestă parte a continentului. Sub motiv că o imaginar concepută linie de demarcaţie între Europa Centrală şi de Est ar traversa anumite ţări, unii ziarişti, politologi sau, şi mai grav, chiar oameni politici susţin că ar fi necesară fragmentarea acestora. Nu este nevoie de prea multă subtilitate pentru a sesiza că în spatele sofisticatelor pledoarii pentru reintegrarea în "istoria şi destinul lor central-european" doar a unor părţi din teritoriul unor state central-europene se ascunde un foarte prozaic revizionism. Încurajaţi de schimbările geopolitice din Europa post-comunistă, aceşti nostalgici îşi închipuie că, întrucât "acum totul este posibil", trebuie profitat de actualele bulversări pentru a corecta presupuse "nedreptăţi istorice" şi a reface, cel puţin parţial, imperii dispărute în cenuşa Primului Război Mondial. Pe poziţii similare par să se situeze şi aceia care vehiculează tot mai insistent teza perimării tratatelor de pace încheiate după primul război mondial. Unul dintre argumentele lor favorite este acela că dezmembrarea fostei Iugoslavii şi despărţirea republicilor Cehă şi Slovacă ar coincide cu "prăbuşirea definitivă" a sistemului de tratate de la Versailles. În ce mă priveşte, opinez că dezmembrarea fostei Iugoslavii şi separarea Cehiei şi Slovaciei nu pot justifica punerea sub semnul întrebării a sistemului de tratate de la Versailles - şi, în nici un caz, nici ele nu aduc modificări graniţelor dintre state stabilite prin tratatele internaţionale. 
Aceasta ar fi contrară intereselor de stabilităte şi securitate continentală. Mă întreb şi v-aş întreba cam cum ar putea arăta partea noastră de continent şi cam ce s-ar putea întâmpla în Europa dacă, spre exemplu, s-ar anula, într-o, formă sau alta, prevederile tratatelor referitoare la ţări ca Polonia sau România? Ţin, de asemenea, să reamintesc că hitlerismul şi stalinismul au vehiculat exact asemenea teze pentru a-şi legitima dispreţul faţă de suveranitatea statelor. Mai mult, colaborarea celor două regimuri totalitare, consfinţită între altele de Pactul Ribbentrop-Molotov, s-a bazat, şi ea, pe contestarea tratatelor de pace din anii 1919-1920. Prevenirea consecinţelor dezastruoase care ar rezulta din consolidarea şi punerea în practică a unui asemenea mod de gândire este, în opinia mea, una dintre sarcinile majore ce stau actualmente în faţa pilonilor viabili, individuali şi colectivi, de securitate din spaţiul european. Maniera în care este definită, astăzi, sfera de cuprindere a Europei Centrale este un aspect deloc neglijabil al însuşi efortului de edificare a unei noi ordini europene. O ordine care nu are şanse prea mari de instaurare dacă, în locul înaintării efective spre viitor, se va oferi popoarelor central-europene un surogat de viitor. Spun surogat, pentru că o Europă a secolului al XXI-lea care ar calchia Europa începutului de secol XX sau, chiar mai rău, Europa Evului Mediu nu ar fi nimic mai mult decât o "viitoare trecută Europă". Ştim, din păcate, prea bine cu ce preţ a plătit umanitatea "aventurile" trecutei Europe. Domnule Preşedinte, Stimat auditoriu, Ca urmare a efectului conjugat al tuturor schimbărilor intervenite pe harta Europei, România se situează în prezent, din punctul de vedere al ponderii ei teritoriale şi demografice, pe locul 9 în Europa.
Potrivit aceloraşi criterii, ea ocupă locul trei, după Ucraina şi Polonia, în rândul partenerilor central-europeni de dialog şi cooperare ai NATO, reuniţi în cadrul Consiliului de Cooperare Nord-Atlantică. Personal, cred că în determinarea, să-i spunem, "utilităţii geostrategice" a României trebuie luată în calcul şi poziţia sa de "placă turnantă" a legăturilor intraeuropene şi a acelora dintre Europa şi regiunile învecinate. Voi încerca să fiu mai explicit. După cum se ştie, ţara mea deţine o parte importantă din litoralul vestic al Mării Negre şi cele mai importante facilităţi portuare. Or, prin conexiunea sa cu Marea Mediterană, Asia Centrală şi Orientul Mijlociu, Marea Neagră devine, mai ales în contextul actual, o verigă de legătură deosebit de importantă. România controlează, totodată, o bună parte a tronsonului navigabil al Dunării (ultimii 1000 km), toate gurile de vărsare a acesteia şi canalul Dunăre-Marea Neagră. Toate acestea capătă noi semnificaţii în condiţiile în care inaugurarea canalului Rhin-Main-Dunăre deschide noi perspective transformării acestui fluviu simbol al continentului într-un canal privilgiat de comunicaţii între toate punctele cardinale ale Europei - de la Marea Neagră la Marea Nordului -, precum şi între Vechiul Continent şi zonele limitrofe. Modificarea semnificaţiei geostrategice a ţării mele nu este doar rezultanta acţiunii factorilor deja semnalaţi. Creşterea greutăţii specifice a României, atât în zona nemijlocită de apartenenţă cât şi în ansmablul continentului trebuie pusă, de asemenea, în legătură directă cu dispariţia diviziunii politico-ideologice Est-Vest. Aceasta a permis redirecţionarea axului politicii interne şi externe româneşti, deschizând noi şanse de afirmare a vocaţiei sale europene, respectiv noi posibilităţi de valorificare a acesteia în interesul întregului continent. Fructificarea la maximum a actualului potenţial geostrategic al României depinde, în mod esenţial, de reflectarea adecvată, la nivelul percepţiei externe, a parametrilor obiectivi ai situaţiei geopolitice a României, respectiv a disponibilităţii noastre de a-i transforma într-un capital comun al securităţii europene. Opţiunea fermă a României pentru integrarea în structurile vest-europene şi euro-atlantice reprezintă, neîndoielnic, o premisă esenţială a fructificării noului său potenţial geostrategic în direcţii consonante atât cu promovarea intereselor de securitate ale României cât şi cu actualele exigenţe ale asigurării stabilităţii şi securităţii 
în spaţiul euro-atlantic. 

Aceasta este o condiţie necesară, dar nu şi suficientă. Intr-o Europă a interdependenţelor crescânde, disponibilitatea statului român de a juca un atare rol depinde, în aceeiaşi măsură, de promptitudinea şi conţinutul deciziilor strategice ale principalilor actori individuali şi colectivi de pe scena euro-atlantică. S-au acumulat, în special în ultimul an, o serie de semne încurajatoare, venite din partea CEE, UEO şi a NATO, care ne întăresc convingerea că în evaluarea locului şi rolului României în noua configuraţie geopolitică a continentului s-au depăşit anumite abordări înguste, încărcate de subiectivism. Mi-aş permite să punctez, în cele ce urmează, câteva dintre evoluţiile interne şi externe care au condus la sporirea gradului de obiectivitate a modului în care este perceput potenţialul de securitate al României. Aş aminti, în primul rând, reconfirmarea clară a opţiunii pentru democraţie, pluralism politic, statul de drept, trecerea la şi instaurarea economiei de piaţă, pentru promovărea şi protejărea drepturilor şi libertăţilor fundamentale ale tuturor cetăţenilor români, inclusiv ale persoanelor care aparţin minorităţilor naţionale. Perceperea tot mai corectă a acestor evoluţii, de către partenerii noştri occidentali de dialog şi cooperare, a condus la recunoaştere nemijlocită a ireversibilităţii voinţei politice de reconectare a României la valorile şi practicile democratice. Conştienţi de importanţa relaţiilor cu vecinii noştri, în acest proces, acordăm o importanţă deosebită dezvoltării unor raporturi de colaborare şi prietenie cu ţările vecine şi din apropierea României, inclusiv cu noile state independente rezultate din destrămarea fostei Uniuni Sovietice şi a fostei Iugoslavii. În cazurile în care nu se poate altfel, ne mulţumim chiar şi cu relaţii de bunăvecinătate. După cum am spus, între noii noştri vecini se numără şi Republica Moldova. Dată fiind comunitatea de limbă, cultură si istorie natională, relaţiile noastre nu pot fi altfel decât speciale. Ţin să subliniez, însă, că în desfăşurarea lor noi pornim de la realitatea existenţei a două state românesti. În consecinţă, România sprijină pe plan international Republica Moldova, în vederea consolidarii independenţei si suveranitaţii sale.
Manifestarea acestui sprijin din partea cât mai multor state este cu atât mai necesară cu cât, la fel ca şi în ţările baltice, pe teritoriul Republicii Moldova continuă să fie menţinute forte armate străine. Un factor util de întărire a schimburilor economice şi a apropierii între state învecinate îl reprezintă, desigur, diversele forme de cooperare subregională. România este parte la unele dintre grupările create în Europa din 1989 încoace, participă la proiecte sectoriale ale altora şi şi-a manifestat interesul faţă de aderarea la toate cele existente în zona ei de apartenenţă. Doresc să precizez, însă, că noi nu concepem participarea la nici una dintre ele ca pe o alternativă, ci ca pe un complement al politicii de integrare general-europeana. O altă sursă importantă de validare a acestei opţiuni strategice a României o constituie conduita sa internaţională. Inclusiv maniera neechivocă în care s-a raportat faţă de diferitele situaţii conflictuale declanşate, în ultimii trei ani, în proximitatea graniţelor sale sau în zone mai îndepărtate. În pofida faptului că, în majoritatea cazurilor, respectarea deciziilor luate de forurile internaţionale a fost extrem de costisitoare din punct de vedere economic, România şi-a îndeplinit fără ezitare obligaţiile. Doamnelor şi Domnilor, Având în vedere aceste aspecte, precum şi faptul că România este singura ţară din Europa Centrală care separă fizic cele două mari zone de turbulenţă din jurul graniţelor ei, noi apreciem că este în interesul nemijlocit al Europei şi al Occidentului ca stabilitatea ei să fie prezervată. Întrucât riscurile la adresa securităţii ei pot deveni surse majore de risc pentru securitatea europeană, orice investiţie în stabilitatea României ar trebui privită ca o investiţie raţională în însuşi viitorul paşnic al continentului. Legat de aceasta, aş dori să subliniez că România este profund interesată în asigurarea tuturor condiţiilor necesare pentru stingerea cât mai rapidă a conflictelor existente şi pentru prevenirea izbucnirii altora noi. In întreaga noastră activitate externă, inclusiv în cadrul celor două structuri euro-atlantice din care facem parte - CSCE şi Consiliul de Cooperare Nord-Atlantică - punem un deosebit accent pe ideea că menţinerea rolului Statelor Unite ale Americii de actor important pe scena europeană este - încă - o garanţie a stabilităţii şi securităţii continentale. Aş adăuga că, în cazul concret al Românei, extinderea şi consolidarea relaţiilor cu SUA reprezintă un factor-cheie 
de transformare a stabilităţii noastre într-un capital comun pentru asigurarea securităţii în zonă şi pe continent. În ceea ce ne priveşte, noi apreciem că eventualele încercări de fructificare a stării de relativă confuzie generată de mişcările tectonice din Europa post-comunistă, în scopul promovării unor interese înguste, inspirate nu de puţine ori de nostalgii imperiale, sunt atitudini cu o serioasă încărcătură explozivă. Tocmai de aceea, noi considerăm că stabilitatea şi dezvoltarea democratică a tuturor statelor învecinate ar trebui să fie privite, de fiecare ţară din această zonă, ca parte intrinsecă a interesului ei naţional. Căci, la urma urmei, nu este greu de imaginat că nici o insulă de stabilitate nu are şanse prea mari de supravieţuire într-un ocean de turbulenţă.
Această viziune, pe care noi ne străduim să o punem cu consecvenţă în practică, stă, de altfel, la baza conduitei noastre faţă de toate statele succesoare ale fostei Iugoslavii, precum şi ale fostei URSS. În aceeaşi ordine de idei, cred că este de la sine înţeles că interesul nostru faţă de reuşita forţelor democratice din Federaţia Rusă şi Ucraina - cele două mari state care domină spaţiul situat la est de graniţele noastre - în a găsi soluţii viabile la multiplele şi serioasele probleme cu care se confruntă pe plan intern cât şi în raporturile lor reciproce nu este unul exclusiv teoretic. Veţi fi, cred, de acord cu mine că instaurarea, în Federaţia Rusă, a practicilor democratice, a principiilor şi mecanismelor proprii economiei de piaţă constituie, în fapt, singura garanţie de creştere a rezistenţei imunologice la tentaţii contrare aspiraţiei spre o Europă unită. Şi, în egală măsură, un factor de prevenire a unei eventuale reeditări a tentativelor de factură hegemonică. Noi privim afirmarea democraţiei în Federaţia Rusă şi în Ucraina şi ca pe o premisă importantă a consolidării independenţei şi suveranităţii Republicii Moldova, a detensionării situaţiei din Transnistria, cu toate implicaţiile pozitive pe care le-ar avea acestea. Doamnelor şi Domnilor, Cred că însuşi faptul că mă aflu astăzi, aici, relevă în mod convingător că opţiunea noastră europeană nu este şi una eurocentrică. Dimpotrivă! Deplin conştienţi atât de creşterea interdependenţelor dintre diferitele regiuni ale lumii cât şi de riscurile pe care le-ar antrena o izolare reciprocă a acestora, noi, cei din România acordăm un loc important dezvoltării raporturilor cu state şi instituţii de pe alte continente. 
Cu atât mai mult în cazul în care acestea răspund nemijlocit unor interese palpabile de ordin economic, politic şi cultural. În consecinţă, România este angajată în desfăşurarea unei acţiuni pluridimensionale de politică externă, ale cărei laturi se completează şi potenţează reciproc. Desigur, pornind de la schimbările fundamentale intervenite în România, precum şi de la mutaţiile produse pe plan mondial ca urmare a încetării războiului rece, preocuparea faţă de menţinerea şi dezvoltarea unor relaţii tradiţionale este însoţită de efortul aşezării acestora pe baze noi. În acest fel se creează premise solide pentru relaţii durabile, întemeiate pe respectul reciproc al opţiunilor fiecărui popor. Existenţa şi chiar agravarea unora dintre problemele globale cu care este confruntată omenirea, ne determină să acordăm o deosebită atenţie conlucrării cu state de pe toate continentele. În acelaşi timp nu este mai puţin adevărat - şi nu mă sfiesc să recunosc acest lucru - că definirea coordonatelor extra-europene ale strategiei noastre externe nu poate să nu ia în calcul anumite ierarhii obiective. Pentru noi, cei din România, virtuţile şi potenţialul poporului argentinian nu sunt o descoperire recentă. După cum ştiţi, relaţiile noastre bilaterale au în spate o tradiţie îndelungată şi fructuoasă. Cred, de asemenea, că ele au şi un viitor foarte promiţător. Mesajul pe care vreau să vi-l transmit, în numele meu şi al poporului român, este acela al dorinţei de a construi - pe fundamentul deja existent - o relaţie nouă, diversificată şi complexă cu prietenii noştri argentinieni.


Domnule Primar, Doamnelor şi domnilor, Apreciez desemnarea mea ca "Oaspete Ilustru" şi înmânarea cheilor frumosului Dumneavoastră oraş ca un semn de prietenie şi apropiere între ţările şi popoarele noastre. Aş dori să mulţumesc călduros Municipalităţii din Santiago pentru înalta onoare pe care mi-o face şi vă asigur că voi face tot ceea ce va depinde de mine pentru a dezvolta legăturile de prietenie între Capitalele ţărilor noastre şi locuitorii lor. Cu toate că ne aflăm aici de puţină vreme, am putut constata şi admira armonia perfectă care există între partea colonială şi cea modernă a oraşului; aceasta reflectă în egală măsură respectul pe care Dumneavoastră îl acordaţi valorilor istorice şi preocuparea pentru a asigura confort şi funcţionalitate unuia dintre cele mai atractive oraşe din America Latină. Din aceste motive, sunt mândru să fiu considerat oaspete al unei asemenea strălucitoare Capitale. Vă mulţumesc!


În primul rând, definiţia de "perestroika" şi "glasnost" nu este potrivită pentru a caracteriza procesele care se desfăşoară în toate aceste ţări din Centrul şi Estul european. Cele două expresii folosite de Mihail Gorbaciov exprimau deschiderea iniţiată de generaţia sa de conducători sovietici pentru Uniunea Sovietică şi care pornea de la câteva premise. Statutul de superputere al Uniunii Sovietice se confrunta cu o situaţie dificilă, datorită lipsei de competitivitate şi rămânerii în urmă pe plan tehnologic a Uniunii Sovietice ceea ce adâncea discrepanţele dintre cele două superputeri, inclusiv în domeniul competiţiei militare. Analizând cauzele acestei pierderi de viteză, s-a ajuns la concluzia că sistemul economic, frânează progresul tehnologic, factorul cel mai dinamic al progresului economico-social contemporan. De aici, a apărut ideea privind "perestroika", adică necesitatea reconstrucţiei sistemului economic, care se dovedea inerţial, factor de frână în promovarea progresului tehnologic. Dar, abordând problemele structurii sistemului economic, care în sistemul sovietic era dominat de sistemul politic - factor de comandă în raport cu sistemul economic - a apărut necesitatea revizuirii şi a structurilor politice; de aici - ideea de democraţie şi de democratizare, sub forma transparenţei politice. A apărut deci, a doua componentă a platformei lui Gorbaciov - "glasnosti", care însă s-a dovedit insuficientă, pentru că statutul de monopol al sistemului politic faţă de cel economic mergea mai departe, prin monopolul politic al partidului şi identificarea între partid şi stat. Deci, tot procesul s-a desfăşurat sub forma unei reacţii în lanţ, pornind de la tehnologie, punerea în discuţie a structurilor sistemului economic, apoi a sistemului politic, care a împins spre necesitatea pluralismului politic. În Uniunea Sovietică chestiunea a devenit şi mai gravă, dat fiind că, în plus, a apărut problema raporturilor naţionale, a conflictelor naţionale, etnice, care erau înnăbuşite de structurile statului sovietic multinaţional. De fapt, în Europa s-a produs, începând din secolul trecut şi apoi după primul război mondial, demolarea vechilor sisteme imperiale. La început Imperiul otoman, ceea ce a permis României - spre exemplu - să-şi proclame independenţa, în anul 1877, numai cu o parte din teritoriile istorice româneşti. După primul război mondial s-a destrămat Imperiul austro-ungar, ceea ce a permis României să recapete teritoriul Transilvaniei, prin autodeterminarea 
populaţiei majoritare româneşti din această provincie. Tot atunci a revenit în structura statului român şi Basarabia, ocupată de Rusia în 1812. Revoluţia democratică din februarie 1917 a declanşat acest proces de disoluţie a imperiului rus, dar care, ulterior, a fost salvat de regimul sovietic, procesul fiind întârziat, astfel cu 70 de ani. El a fost redeclanşat în zilele noastre. Deci, din acest punct de vedere, nu sunt valabile definiţiile care au caracterizat procesul din interiorul Uniunii Sovietice, la ceea ce s-a petrecut în celelalte ţări, din Centrul şi Estul european. România a avut o evoluţie contradictorie, în toată această perioadă. A fost una din ţările care au intrat sub dominaţie sovietică imediat după cel de-al doilea război mondial, dar care a obţinut un lucru unic în rândul ţărilor est europene: evacuarea trupelor sovietice în 1958. A fost un moment de abilitate politică a conducerii de atunci a României, care a avut consecinţe imediate, printr-o deschidere în interiorul ţării, în viaţa politică, în viaţa intelectuală, în viaţa culturală, precum şi o anumită deschidere internaţională, chiar în relaţiile economice cu ţările occidentale. La începutul anilor '60, şi mai ales în anul 1964, în mod deschis, public, România a luat poziţie împotriva tendinţelor sovietice de subordonare economică sub forma aşa-numitei "integrări socialiste" pe care a încercat s-o promoveze Hruşciov, ca o replică la Piaţa Comună. Atunci, România a descifrat sensul tendinţelor sovietice 
de subordonare economică a acestor ţări şi a luat poziţie publică împotriva acestor tendinţe, vorbind despre principiile relaţiilor între state socialiste. bazate pe respectarea independenţei, suveranităţii, pe dreptul la decizie al fiecărui stat asupra structurilor şi dezvoltării sale economice. La vremea respectivă a făcut "valuri" această poziţie a României, cu un larg impact internaţional. S-au şi formulat unele teze privind adâncirea interdependenţelor, care se dezvoltă o dată cu dezvoltarea progresului tehnologic şi economic şi cu integrarea generală a economiei mondiale, dar "interdependenţă, fără independenţă duce la dependenţă". Deci, în cadrul unui proces de integrare politică mondială sau zonală, în faza în care ne aflăm, respectarea şi consolidarea pârghiilor de afirmare a independenţei naţionale, în contextul acestei interdependenţe, se impun în condiţiile lumii contemporane. Pe aceste principii, România s-a opus tendinţelor de dominaţie ale Uniunii Sovietice. Tot atunci, ca un element semnificativ al schimbărilor, ce aveau loc, în 1964 au fost eliberaţi toţi deţinuţii politici din România; a avut loc o deschidere intelectuală, o reconsiderare a unor aprecieri asupra momentelor principale din cultura şi istoria României: au fost reconsiderate figuri proeminente din cultura, şi din ştiinţa românească. Un număr mare de intelectuali s-au apropiat şi au intrat chiar în partidul comunist de atunci, tocmai datorită poziţiei acestuia de afirmare şi de apărare a intereselor naţionale ale ţării. În 1967, a avut loc o conferinţă naţională care a dezbătut problemele unei reforme economice necesare şi unde s-a subliniat legătura obligatorie dintre "plan" şi "piaţă". Realitatea era că "făceam proză fără să ştim", cum spunea Moliere, adică trăiam într-o economie de piaţă, iar economia statală, "socialistă" era o economie integrată în piaţa mondială, care la rândul ei se integra şi se integrează tot mai puternic. Deci nu puteau fi ignorate legile pieţei. Acestea au fost teze lansate atunci, România şi Cehoslovacia aflându-se în momentul respectiv în avangarda acestor analize şi discuţii care aveau loc în toate ţările socialiste. Şi, în fine, punctul culminant al acestei poziţii a României a fost opoziţia vehementă împotriva intervenţiei în Cehoslovacia, care a fost şi momentul de exprimare a unei coeziuni naţionale în jurul conducerii politice a timpului. Aceasta a fost o primă fază a evoluţiei pozitive a vieţii politice, intelectuale, sociale a României anilor 
'60. Anul 1968 a fost însă un moment de involuţie nu numai pentru ţările socialiste aflate sub ocupaţie sovietică, dar şi pentru România. Acest moment a fost folosit de Ceauşescu pentru lansarea cultului personalităţii sale şi instaurarea unui regim de control, cu caracter tot mai dur, tot mai rigid, un regim totalitar, de dictatură personală şi familială. Chestiunea n-a apărut clar de la început, dar între 1968 şi 1970-71 asemenea gânduri au început să se creioneze la el, exprimate clar în 1971. Momentul a urmat unei vizite în Asia. Eu am făcut parte din acea delegaţie. Ceauşescu a fost fascinat atât de "revoluţia culturală" chineză - pentru că s-a vorbit după aceea despre "mini-revoluţia" culturală lansată de Ceauşescu, caracterizată prin înnăbuşirea vieţii intelectuale, a libertăţii de exprimare şi manifestare -dar mai ales de modelul coreean. L-a fascinat modelul unei societăţi supercontrolate, care introducea şi o structură de disciplinare socială, care lui i se părea forma potrivită pentru o conducere eficientă şi viguroasă. Aci a apărut conflictul dintre noi. Mihail Gorbaciov are în primul rând un merit evident în faţa istoriei. El a provocat această deschidere care, sigur, că generează sentimente contradictorii. Este de înţeles amărăciunea unora pentru pierderea de către fosta Uniune Sovietică a statutului de mare putere, pentru destrămarea fostului imperiu şi pentru dificultăţile prin care trece societatea rusă în momentul de faţă. Dar, procesul era inevitabil. Altminteri 
nu s-ar fi produs. O simplă deschidere politică din partea unui lider politic nu poate să producă asemenea zdruncinări în viaţa societăţii, dacă ea n-are premise obiective de natură economică, socială, politică, intelectuală. Deci, el n-a făcut decât să ridice capacul unui vas aflat sub presiune şi care oricum ar fi explodat. Deci, Gorbaciov are acest merit al unei deschideri şi al unui început de analiză din partea unui om politic dotat, care şi-a dat seama că se produc fenomene care devin periculoase, dacă nu se acţionează. Asupra modului în care a acţionat, este o chestiune pe care pot s-o analizeze cei care s-au aflat în interiorul sistemului, dacă se putea mai bine sau dacă această deschidere putea fi mai bine dirijată. Dar el are acest merit al primei deschideri, o deschidere provocată din interior, din centrul factorilor de decizie politică. Ceea ce în România n-a fost posibil. Revenind la prima întrebare, doresc să subliniez deosebirile de condiţii din România, faţă de alte ţări, neşansa României de a nu fi putut să aibă o "Revoluţie de catifea" ca Cehoslovacia, sau o schimbare provocată din interiorul şi cu atât mai puţin din centrul sistemului, pentru că regimul instaurat de Ceauşescu a fost un regim de o mare rigiditate. El nu accepta nici măcar deschiderea unei discuţii despre schimbări necesare în interiorul sistemului. Or, factorii de tensiune internă se acumulau, procesul de criză al economiei româneşti se adâncise, cu efecte sociale tot mai grave în viaţa oamenilor. De aceea, la noi, spre deosebire de celelalte ţări, a avut loc o veritabilă explozie socială, populară, care a însemnat şi pierderi de vieţi omeneşti, suferinţe, distrugeri. Dar, asemenea evoluţii devin inevitabile în momentul în care presiunea, tensiunea socială se acumulează şi nu găseşte căi de descărcare, de dezamorsare, prin formule politice adecvate. Aceasta este trăsătura distinctivă a schimbărilor din România, o schimbare radicală, pe cale violentă, care a dat şi amprenta evoluţiei viitoare a acestui proces, în special în prima jumătate a anului 1990. Este ceea ce tocmai menţionam: Pe de o parte, în România a avut loc o ruptură bruscă şi o demolare a statului totalitar, dintr-o singură lovitură. S-a produs desfiinţarea, practic autodizolvarea, fostului partid care avea rolul de monopol în societate, demolarea structurilor vechiului stat şi apariţia unor structuri provizorii, - Consiliul Frontului Salvării Naţionale - ca formă de organizare spontană, cu caracter revoluţionar, 
şi organismele similare constituite pe plan local - cu limitele şi dezavantajele inevitabile ale unor asemenea structuri create spontan, care aduc în prim plan multe figuri întâmplătoare, nu după criterii de competenţă, experienţă şi pregătire, ci aşa cum i-a adus valul evenimentelor. Aceasta a şi produs, ulterior, tot felul de dislocări, de disocieri. Vorbind despre situaţia creată pe ziua de 22 decembrie 1989, în condiţiile în care au dispărut orice structuri de autoritate trebuie să spunem că ne găseam într-o situaţie destul de critică, de natură să împingă societatea românească într-un haos şi o anarhie totală. Eu zic că a fost un merit al societăţii româneşti şi al acestui val de adeziune populară la schimbările care s-au produs că, spontan, s-au creat imediat structuri provizorii ale unei noi puteri. În noaptea de 22 decembrie 1989, a fost constituit un prim nucleu de 35 de membri ai Consiliului Frontului Salvării Naţionale care s-a adresat ţării cu un program în zece puncte, privind democratizarea politică, economică, socială a ţării şi deschiderea sa către exterior. Am chemat toată lumea să facă front comun în jurul acestui program şi, la toate nivelurile, să-şi constituie consilii proprii ale Frontului Salvării Naţionale. A doua zi au apărut în întreprinderi, în localităţi, la nivel de judeţ, consilii provizorii, care au constituit noua structură a puterii. Apoi am trecut la constituirea unui nou guvern. În timp de o lună, am făcut o largă deschidere spre o viaţă 
nouă, democratică. Au apărut partide; la sfârşitul lui ianuarie se constituiseră 30 de partide politice. La 1 februarie s-a constituit Consiliul Provizoriu de Uniune Naţională - în care au intrat reprezentanţii tuturor partidelor constituite la momentul dat, plus reprezentanţii minorităţilor naţionale. El a funcţionat timp de aproape patru luni de zile ca parlament provizoiu al ţării, care a elaborat o lege electorală, pe baza căreia s-au organizat alegerile din mai 1990 - lege electorală care a cuprins şi un capitol cu prevederi constituţionale, pentru că a trebuit să se refere la structura de stat, la forma de guvernământ şi instituţiile ce urmează să se aleagă: parlament - bicameral sau monocameral; preşedintele - să fie ales de Parlament sau prin vot direct. Deci, au fost dezbateri în comisia care a elaborat această lege electorală asupra unor principii constituţionale. Această primă lege a avut şi un capitol cu aceste câteva prevederi constituţionale. Asupra formei de guvernământ nu au existat divergenţe, atunci toţi erau pentru Republică! Nimeni, nici nu se gândea să pună problema restaurării monarhiei. Nu de aceea se făcuse Revoluţia! În mai 1990, au avut loc alegeri generale; a fost ales primul parlament, care a îndeplinit şi funcţia de Adunare constituantă, având ca misiune principală să elaboreze noua Constituţie a ţării. Confruntările de stradă care au dominat toată perioada, premergătoare alegerilor din mai 1990 şi care au culminat cu manifestarea din Piaţa Universităţii din Bucureşti, au avut o prelungire şi după alegeri - din partea celor ce nu voiau să accepte rezultatul alegerilor - provocând un atac violent asupra unor instituţii publice - Poliţie, Minister de Interne, Televiziune - care au provocat riposta unor segmente ale populaţiei, inclusiv mineri, veniţi să apere instituţiile nou alese. Dar, rezultatele alegerilor erau de necontestat: 65 la sută au votat pentru partidul care a câştigat alegerile - Frontul Salvării Naţionale, 85 la sută pentru candidatul acestuia la postul de preşedinte. De la acea fază tensionată, de început, România a evoluat treptat către o stabilizare din ce în ce mai mare a structurilor de stat, a climatului politic, a desfăşurării proceselor de reformă politică, economică şi socială. Cred că evoluţia a confirmat câteva direcţii majore ale programului cu care Consiliul Frontului Salvării Naţionale s-a prezentat în faţa ţării, în noaptea de 22, realizând, în aceşti ani, schimbări de structură ireversibile, fundamentale, 
de constituire a statului de drept, de realizare a unui climat democratic - libertăţi, drepturi pentru cetăţeni, forme tot mai extinse de exprimare liberă a opiniilor, a opţiunilor de organizare politică şi aşa mai departe. Pe de altă parte, s-a luat curs decisiv spre reformă economică, spre formarea structurilor, instituţiilor, mecanismelor necesare tranziţiei spre o economie de piaţă viabilă, eficientă şi cu o componentă socială obligatorie pentru România - proces dificil care se află în curs. Ne aflam în plină revoluţie, care, întotdeauna îşi impune propriile sale legi. Constituţia şi legile existente erau cele ale lui Ceauşescu. Ne aflam în zilele şi în nopţile care au urmat fugii lui Ceauşescu din dimineaţa zilei de 22 decembrie. În seara zilei de 22 decembrie, în jurul orei 18, 30, s-au declanşat, nimeni nu ştie cum şi de către cine, tiruri de arme de focândreptate spre clădirea în care ne aflam noi, cei care redactam programul Revoluţiei române. Că aceasta era o acţiune pusă la cale de forţe care voiau să lichideze acest nucleu ce se constituise, sau că a fost o simplă declanşare spontană, e greu de spus. Atunci, clădirea Comitetului Central fusese ocupată de câteva sute de oameni, în majoritate tineri, care au dezarmat corpul de pază al clădirii. Au pus atunci mâna pe arme sute sau mii de civili, fără pregătire militară, în condiţii în care nu mai exista nici un fel de autoritate publică. Încă nu se constituise un organism care să-şi asume răspunderea politică pentru 
tot ce se petrecea. Au fost ore în care toată lumea era fericită că a scăpat de dictatură. Toţi contestau totul şi, în acelaşi timp, era şi un climat de entuziasm şi de coeziune deplină a tuturor celor care ieşiseră în stradă să salute alungarea dictatorului. Nu exista nici un factor de coordonare, de control şi, în aceste condiţii, s-a declanşat această canonadă care, apoi, s-a extins. Şi acum pentru noi au rămas lucruri foarte neclare: S-a vorbit despre grupe de terorişti, care au fost instruiţi special pentru aşa ceva. Sunt şi elemente care pot să susţină o asemenea teză. Există şi altă teză, că toată această declanşare s-a bazat pe situaţia de anarhie generală, totală, în care nimeni nu mai controla nimic şi în care a apărut o suspiciune generală îndreptată spre fostele organe ale securităţii statului, care s-ar fi aflat în spatele acestei reacţii, ca o încercare de înnăbuşire a mişcării de eliberare. De aici şi suspiciunea că dacă Ceauşescu reuşea să se elibereze, putea să întreţină acest curent de rezistenţă la schimbarea care se produsese. Ceauşescu a fugit în dimineaţa zilei de 22 decembrie şi seara a fost prins de un grup de poliţişti şi cetăţeni dintr-o localitate aflată la mai puţin de 100 de kilometri de Bucureşti. A fost arestat şi dusuntr-o mică unitate militară, cu un efectiv restrâns şi o dotare relativ modestă. Confruntările militare au început să se intensifice în Bucureşti şi în multe centre din ţară. S a declanşat, în acelaşi timp, şi un fel de război psihilogic şi informaţional. Circulau informaţii dintre cele mai aberante. Eu, în calitate de preşedinte al Consiliului Frontului Salvării Naţionale, am circulat continuu din noaptea aceea între Ministerul Apărării Naţionale şi Televiziune, căutând să comunicăm permanent cu ţara. Singura structură pe care ne-am putut sprijini pentru a reinstaura ordinea în ţară a fost armata. Am constatat că şi populaţia avea încredere în armată. De aceea, armata a devenit pentru noi coloana vertebrală pentru reînchegarea unor structuri de autoritate în ţară. Armata, însă, nu era pregătită pentru lupta de gherilă în oraş. Militarii care erau în Bucureşti, fie tanchişti, fie din unităţi blindate erau instruiţi pentru lupta de câmp şi nu pentru a lupta împotriva unor puşcaşi dintr-o clădire sau alta. Ei răspundeau cu canonade de mitraliere din tancuri şi din maşini blindate, ceea ce a şi provocat distrugeri foarte mari, şi a întreţinut o stare de tensiune maximă. Uneori trăgeau chiar militarii între ei, suspectându-se 
unii pe alţii ca aparţinând unor structuri teroriste. În această atmosferă, a apărut şi suspiciunea unei posibile acţiuni asupra unităţii militare izolate, pentru eliberarea lui Ceauşescu. Văzând că, la toate apelurile noastre, nu încetează confruntările militare, la conducerea Consiliului Frontului Salvării Naţionale a apărut ideea necesităţii rezolvării problemei lui Ceauşescu, prin organizarea unui proces, în condiţiuni excepţionale. A fost desemnat din partea Curţii Supreme un grup de judecători. Au fost, de asemenea, stabiliţi un procuror, un avocat al apărării şi un grup de martori. Din partea Consiliului Frontului Salvării Naţionale am desemnat trei membri, din care un militar şi doi civili, care s-au deplasat cu această echipă şi împreună cu reprezentanţii unităţii militare, au asigurat condiţiile desfăşurării procesului. A fost un proces bazat pe legislaţia existentă. Completul de judecată l-a considerat pe Ceauşescu vinovat de toată această tragedie pe care o cunoştea ţara. I s-a dat şi posibilitatea să apeleze la un recurs. A refuzat recursul. Curtea s-a pronunţat pentru execuţia celor doi. Eu vreau însă să vă spun că, dacă Ceauşescu nu reuşea să părăsească clădirea Comitetului Central cu un elicopter şi dacă ar fi fost prins de cei care au năvălit în clădire, ar fi fost linşat pe loc. Şi în Bucureşti, şi în ţară au apărut lozinci "Moarte lui Ceauşescu". Deci, nimeni nu a rămas surprins de această hotărâre a Curţii respective. S-a considerat un act de justiţie, 
bazat pe legea care exista atunci. Justeţea acestei decizii s-a confirmat în efectele ei imediate. A doua zi, luptele de stradă au încetat. Au mai rămas câteva elemente izolate care într-o zi, două au dispărut. Politic vorbind, n-am fi fost interesaţi în aşa ceva. Dacă am fi avut posibilităţi să asigurăm paza lui Ceauşescu, în condiţii de securitate, să fi lăsat să treacă vremea, şi să fi organizat un proces în condiţiuni normale, cu publicitate corespunzătoare, din punct de vedere politic, poate câştigam chiar mai mult. Dar nu poţi să faci totdeauna ce doreşti. Împrejurările istorice determină uneori acţiunile. Ea era chiar mai vinovată decât el. Ea avea un rol foarte activ şi îl domina psihologic, nu intelectual, pentru că amândoi erau destul de limitaţi din punct de vedere intelectual. El avea o anumită inteligenţă nativă, însă îi lipsea cultura, educaţia. Ea, însă, era un om foarte mărginit şi l-a împins la măsuri aberante. Ea era chiar mai urâtă în popor, decât el. Unul din fii a fost arestat. El era prim-secretar în judeţul Sibiu şi a fost implicat ca responsabil pentru pierderile de vieţi din oraşul Sibiu. A fost judecat şi condamnat. A fost eliberat în cursul acestui an pe motive de sănătate. Ceilalţi - un fiu şi o fiică - sunt liberi. Fiul este fizician; fiica matematician. Fraţii lui Ceauşescu sunt, de asemenea, în libertate. A fost arestat un cumnat, care era secretarul Comitetului Central; acesta a murit de cancer. La ce vă referiţi? Nu e vorba de acte de cruzime, cât de efectele unei politici economice şi sociale care, pe de o parte, a instaurat în societate un regim rigid, dur, de supraveghere generală, de control şi de înnăbuşire a exprimării libere a oamenilor, inclusiv cu măsuri absurde care au avut efecte grave asupra vieţii oamenilor, cum era interdicţia avorturilor, spre exemplu. Femeile erau obligate să menţină sarcina, deşi din punct de vedere medical s-ar fi impus avortul. Deteriorarea condiţiilor de viaţă a afectat mai ales viaţa bătrânilor, a copiilor, a handicapaţilor şi aşa mai departe. Apoi, lucrările megalomane de investiţii care au dus la irosirea masivă de fonduri, la eforturi financiare şi materiale care au afectat puternic viaţa economică a ţării; consecinţe pe care le suportăm şi astăzi şi constituie pentru noi o sursă de mari dificultăţi. Spre deosebire de alte ţări - Cehoslovacia, Ungaria - care au moştenit o structură a economiei mai raţională, mai echilibrată, la noi s-a dezvoltat o structură a economiei naţionale şi îndeosebi 
a industriei, bazată pe viziunea megalomană a unui om, cu o concepţie primitivă despre ce înseamnă economie modernă, ce înseamnă industrializare. Ideea lui Ceauşescu de asigurare a "independenţei economice", a însemnat, pe de o parte, promovarea unei orientări autarhice, de dezvoltare a tuturor ramurilor industriale posibile, ceea ce s-a dovedit nebenefic pentru economie, şi care ne creează acum probleme, iar, pe de altă parte, dezvoltarea unor ramuri bazate pe prelucrare primară, cu un consum mare de energie şi materii prime, care de fapt a făcut economia românească dependentă de importuri masive de minereu de fier, de petrol, de cărbune, de bumbac, de foarte multe materii prime. Acum, în procesul tranziţiei şi al restructurării economice, în efortul necesar pentru realizarea unei structuri eficiente a economiei naţionale, în interior, pe de o parte, şi a unei integrări optime în relaţiile economice externe, pe de altă parte, această structură moştenită se dovedeşte păgubitoare. Astăzi, industria lucrează la jumătate din capacitate, pentru că înainte această industrie era legată de o anumită piaţă, cu un anumit nivel de competitivitate tehnologică, care s-a restrâns în mod dramatic - e vorba de fosta piaţă a Uniunii Sovietice şi a ţărilor vecine, membre ale CAER, la care s-a adăugat situaţia din Golf şi din Orientul Apropiat, cu blocada împotriva Irakului, cu războiul Kuweitului, cu blocada împotriva Libiei şi recent a Iugoslaviei. Toate acestea au însemnat dispariţia 
unor pieţe şi a unor parteneri tradiţionali. Or, economia nu este capabilă să se adapteze rapid la alte pieţe, care sunt mult mai pretenţioase - din Europa, spre exemplu, nemaivorbind de efectele recesiunii economice mondiale, care afectează şi ţările dezvoltate. Deci, mai ales despre aceste efecte este vorba, pentru că, altminteri, Ceauşescu nu şi-a mai putut permite, după 1968, măsuri de reprimare fizică a unor oameni care deveneau dezagreabili, ceea ce s-a întâmplat înainte. Gheorghiu Dej, spre exemplu, l-a lichidat pe Pătrăşcanu, una din figurile proeminente ale Partidului Comunist în anii antebelici şi o serie de alte asemenea personalităţi. Aceste practici au fost condamnate în 1969 la o plenară care a judecat toate aceste măsuri de reprimare a unor adversari politici. El n-a mai apelat deci la asemenea măsuri. Deşi n-au lipsit acte arbitrare de condamnare a unor oameni nevinovaţi sau chiar de lichidare fizică. Însă el proceda mai ales prin înlăturarea, marginalizarea şi trimiterea la periferie a celor care îl deranjau. Nu ştiu dacă se poate spune aşa. El nu prea avea prieteni. Fidel Castro, spre deosebire de Ceauşescu, e un om educat, e un om inteligent. El a fost inspirat de o anumită ideologie şi de o anumită viziune asupra noţiunii de justiţie socială, de echitate socială, de înlăturare a unor surse de exploatare, de dominaţie a unor puteri asupra popoarelor Americii Latine în general şi asupra Cubei în particular. Deci, el a rămas fidel unei viziuni, unei ideologii şi unei practici care s-a dovedit falimentară. Deseori utopii inspirate de idei foarte generoase, neancorate în solul realităţilor istorice şi sociale date, împing la practici sociale care intră chiar în contradicţie cu idealurile care au animat asemenea utopii. Asta s-a petrecut cu toate ţările socialiste şi cu toţi militanţii care au fost animaţi de această ideologie. Asta s-a petrecut şi cu Fidel Castro. Şi el va trebui să găsească calea potrivită pentru a integra Cuba într-un proces istoric necesar, aşa cum se petrece şi în ţările din Estul Europei. Sigur, fiecare îşi găseşte căile proprii. Generaţia mea a parcurs o anumită experienţă proprie - a cunoscut nemijlocit evoluţia societăţii româneşti şi din perioada antebelică şi din timpul războiului şi de după război. Eu m-am format, din punct de vedere intelectual, sub influenţa mişcărilor de stânga, a mişcării democratice româneşti, a ideilor socialiste. Am fost influenţat, în primul rând, de climatul din familie. Tatăl meu a fost muncitor 
ceferist, militant sindical şi politic; a cunoscut privaţiuni, persecuţiile şi reprimarea din partea vechiului regim antebelic şi a dictaturii militaro-fasciste. A fost arestat, a suportat ani de închisoare. A murit la 44 de ani, imediat după eliberarea din lagăr, în 1945. A avut şi conflicte personale cu conducerea de atunci a partidului al cărui membru era, cu Gheorghiu Dej. Ca adolescent şi tânăr, am fost animat de ideile eliberării sociale, ale promovării intereselor naţionale ale României. Pe de altă parte, ideile democratice şi de progres social care dominau gândirea şi viaţa intelectuală europeană de după război - după înfrângerea fascismului şi lichidarea hitlerismului - ne-au inspirat şi pe noi, tineri intelectuali în formare din România. Deci, eu am aderat cu întreaga mea fiinţă şi conştiinţă la acest curent de înnoire a societăţii româneşti, pe baze democratice. Desigur, evoluţia noastră a fost determinată de o anumită conjunctură, legată de distrugerile pe care le-a cunoscut ţara în timpul războiului, de eforturile de reconstrucţie a ţării pe o bază nouă. Noi am aderat în mod sincer la ideile şi principiile justiţiei sociale, ale eliminării exploatării omului de către om, ale făuririi unei societăţi mai drepte, mai bune, pentru oamenii simpli, pentru oamenii muncii. În aceste principii ne-am format. Eu rămân şi astăzi legat de asemenea idealuri, ale unei societăţi dinamice şi eficiente, promotoare a progresului economic şi tehnologic, a valorilor umane, dar 
bazată, în acelaşi timp, pe justiţie şi echitate socială. Cum anume se realizează acest lucru este o altă problemă. Dezvoltarea noastră a fost influenţată de practica sovietică, ce a îndepărtat, de fapt, practica politică, socială şi economică de la idealurile proclamate. Pentru noi, ideea de societate socialistă era legată de două elemente fundamentale: punerea în valoare a resurselor naţionale, materiale şi umane, în slujba progresului întregii societăţi şi promovarea unor relaţii sociale bazate pe justiţie socială. Cred că asemenea idealuri au inspirat şi inspiră şi azi gândirea înaintată şi minţile cele mai luminate ale umanităţii. În practică, la noi se instaurase un regim politic bazat pe ceea ce unii analişti politici au denumit "despotism oriental", caracterizat prin dominaţia unei suprastructuri politice care înnăbuşea viaţa socială. În imaginaţia noastră, socialismul trebuia să fie o societate a libertăţii, a respectării şi promovării valorilor, a libertăţii de exprimare şi manifestare a oamenilor. Or, aceste lucruri au fost înnăbuşite în practică, impunându-se structuri şi mecanisme care n-aveau nimic comun cu idealurile care ne-au inspirat şi ne-au animat în tinereţea noastră. Eu am intrat în conflict cu aceste realităţi treptat, prin întreaga mea evoluţie intelectuală. Am fost un om activ încă din tinereţe. În 1948 am făcut parte din conducerea unei Asociaţii a elevilor din România. Am devenit, ulterior, preşedinte al studenţilor români. Am lucrat o vreme în Secretariatul Uniunii Internaţionale a Studenţilor, la Praga. Am intrat în contact - cu acest prilej - cu foarte multe persoane şi cu diferite curente de gândire. Asemenea contacte cu personalităţi diferite, cu o literatură politică de largă deschidere au acţionat asupra întregii mele evoluţii intelectuale, m-au ajutat să-mi dezvolt spiritul critic, analitic şi să mă detaşez, ulterior, de practicile politice din acea vreme. În mod firesc am aderat integral la opoziţia faţă de tendinţele de dominaţie ale Uniunii Sovietice, în raport cu ţara noastră. Atunci, se poate spune, că a existat o adeziune unanimă a întregii societăţi româneşti, la opoziţia României împotriva tendinţelor sovietice, de subordonare politică şi economică a ţărilor "lagărului socialist". Am fost activ, mai ales în această perioadă de emancipare şi deschidere politică a României, din anii '60. În timpul intervenţiei în Cehoslovacia, am luat poziţie publică de condamnare a intervenţiei. În 1971, când Ceauşescu a luat curs spre 
impunerea unei politici rigide, de suprimare a deschiderilor politice şi ideologice şi de promovare a cultului persoanei sale, conflictul nostru a devenit deschis. A apărut clar modul diferit în care gândeam lumea, societatea şi relaţiile umane. Aceasta a şi determinat scoaterea mea din structurile de conducere în care mă aflam atunci şi continua marginalizare politică. Aşa cum spuneam, nici eu, nici alţii n-au format obiectul unei represiuni fizice. N-am fost nici arestat; dar am fost marginalizat şi, bine înţeles, ţinut sub supraveghere foarte accentuată, uneori, chiar vizibilă. În ultimii cinci-şase ani, aveam un filaj de două-trei maşini care mă urmăreau permanent, la vedere; nici nu se ascundeau, ca să ştiu că sunt urmărit, că fiecare pas îmi era supravegheat. La alegerile prezidenţiale din anul trecut, în 1992, am avut două tururi de scrutin. În primul tur au participat şase candidaţi. Conform prevederii legii, pentru a fi ales din primul tur de scrutin, candidatul respectiv trebuia să întrunească peste 50 la sută din totalul electoratului, nu al votanţilor, ceea ce era greu de realizat. Eu m-am situat pe primul loc, cu aproape 50 la sută din voturi, şi pe locul doi s-a situat reprezentantul unei coaliţii de formaţiuni politice, vreo 17 sau 18, numită Convenţia Democratică - domnul Emil Constantinescu. În al doilea tur de scrutin am intrat în competiţie numai noi doi. Mie mi-au revenit, de astă dată - 61, 5% din voturi. Procesele care au avut loc, nu numai în România, 
dar în toată această parte a lumii, sunt ireversibile. Nici o posibilitate de re întoarcere nu cred că, undeva, mai este posibilă. Pentru că aceste procese exprimă în primul rând o tendinţă firească, rezultată dintr-o experienţă şi dintr-o realitate obiectivă, care a deschis, pe de o parte, pe planul relaţiilor umane, sociale şi politice un cadru de manifestare liberă a oamenilor, care nu mai poate fi anihilat; iar, pe de altă parte, pe planul vieţii economice, structurile centralizate şi metodele de comandă ale statului totalitar în economie, s-au dovedit ineficiente şi falimentare. Eu sunt inginer şi m-am ocupat şi de probleme legate de organizarea şi conducerea sistemelor. Structurile ierarhice rigide, piramidale uneori sunt necesare, în diverse domenii, inclusiv în domeniul vieţii sociale. În armată, nu se poate fără comandă unică şi disciplină ierarhică. De asemenea, în viaţa socială şi economică, de-a lungul mileniilor, civilizaţii întregi au fost structurate şi conduse pe aceste principii, ale organizării piramidale, ierarhice a societăţii. Acesta a fost cazul tuturor civilizaţiilor arhaice, rurale, în care celulele de bază ale comunităţilor rurale, erau subordonate unui sistem rigid al suprastructurilor politice. Acestea s-au cristalizat, mai ales, o dată cu organizarea marilor sisteme de irigaţii, în bazinele unor mari fluvii - care au impus, ca o necesitate, apariţia unor suprastructuri, la început organizatorice, economice, devenite apoi politice şi uneori spirituale, care au subzistat de-a lungul mileniilor. Aşa s-au născut marile civilizaţii agricole - chineză, indiană, asiro-caldeiană, egipteană, incaşă; am văzut unele studii despre societatea peruană străveche, care vorbesc despre aceste comunităţi rurale stabile, peste care s-a suprapus casta incaşilor, deci suprastructura politică. Asemenea structuri n-au mai putut fi viabile la acest sfârşit de secol XX, când progresul tehnologic şi economic cunoaşte o dinamică fără precedent în istoria umană şi când structurile rigide s-au dovedit incapabile de adaptare la aceste schimbări rapide, la continua modificare a cerinţelor pieţei şi ale vieţii sociale. De aceea, au falimentat în planul vieţii economice şi al conducerii economiei structurile ierarhice piramidale. S-au dovedit mai viabile şi mai adaptabile structurile flexibile, cibernetice, care realizează interconexiunea pe orizontală între componentele sistemelor; ele au capacitate mai mare de adaptare la cerinţele în schimbare ale societăţii. 
Deci, din ambele puncte de vedere - şi din punctul de vedere al relaţiilor umane, al libertăţii de exprimare şi de manifestare a valorilor individuale şi al vieţii politice şi sociale, ca şi din punctul de vedere al eficienţei sistemelor economice, o re întoarcere la asemenea structuri este imposibilă. Foarte greu. Pe lângă dificultăţile pe care le cunoaştem, datorate procesului tranziţiei şi restructurării interne a economiei naţionale, conjunctura economică internaţională ne este nefavorabilă. Un efect major îl are prăbuşirea pieţelor fostului CAER şi situaţia grea în care se află economia fostei Uniuni Sovietice, acum a Rusiei şi a Ucrainei, plus conflictele din această zonă - în zona caucaziană, în zona asiatică, în ţările baltice, chiar în Republica Moldova vecină, cu prezenţa unor trupe străine pe teritoriul său - Armata 14-a rusă. Toate acestea creează dificultăţi foarte mari şi facem eforturi colosale ca să găsim alternative şi să reorientăm întreaga noastră producţie spre noi pieţe. În perspectivă, noi sperăm ca această zonă să găsească o cale de normalizare a raporturilor dintre state pentru că, în perspectivă istorică, zonele apropiate trebuie să fie zonele de primă interconexiune, de schimburi economice, de cooperare economică, iar această zonă este una din zonele de mare perspectivă. Spaţiul rus, siberian, este zona cu cele mai mari resurse naturale din lume, încă neexplorate şi neexploatate suficient. O zonă de mare potenţial, deci, şi de mare perspectivă economică, 
spre care îşi vorândrepta interesele şi multe alte zone şi centre economice, atât ale Europei. cât şi ale Americii şi ale Japoniei; iar noi, ca vecini, vom fi interesaţi să cultivăm aceste relaţii. Dar, acum, parcurgem împreună o perioadă dificilă, care pe noi ne afectează direct. Sunt afectate de aceste procese, îndeosebi de starea de instabilitate politică a Rusiei, care trece printr-o perioadă mult mai dificilă decât toate celelalte ţări. Noi simţim dificultatea procesului şi complexitatea lui chiar şi la dimensiunea ţării noastre, la o structură mult mai omogenă a societăţii, şi ca nivel de cultură, de viaţă politică, şi ca nivel de trai al oamenilor. Tranziţia de la un sistem totalitar spre un sistem democratic, de la un sistem rigid de conducere administrativă a economiei spre o economie de piaţă se dovedeşte un proces complicat, chiar şi pentru o economie de dimensiunea noastră. Este de înţeles cu cât mai complicate sunt aceste procese într-o ţară de dimensiunile Rusiei, cu o structură neomogenă, multinaţională - peste 100 de naţionalităţi şi etnii; abstracţie făcând de noile state independente, care au aparţinut Uniunii Sovietice, Rusia însăşi este un spaţiu multinaţional, multi-etnic, care cunoaşte mari convulsiuni în momentul de faţă, cu diferenţe foarte mari de nivel economic între diverse zone, de nivel de cultură. De asemenea, sunt multe alte probleme pe care le ridică un teritoriu atât de imens. Şi la noi, spre exemplu, s-au amplificat foarte mult costurile transporturilor; unităţile economice au devenit acum mult mai prudente în folosirea transporturilor la distanţe mai mari. Dar în Rusia? Gândiţi-vă la distanţele de la Moscova până în regiunile îndepărtate ale Siberiei. În plus, a apărut o stare de anarhie generală, legată de acţiunea a numeroase forţe centrifuge. Centrul nu mai poate lua decizii care să fie concordante cu deciziile pe plan local. Deci, procesul este complicat şi asta sigur că afectează şi relaţiile noastre. Noi căutăm însă să menţinem relaţii bune, pentru că, în ciuda unor momente din istoria noastră, suntem ţări vecine şi avem şi interese comune. Vrem să cultivăm aceste relaţii. Relaţiile noastre sunt afectate de anumite experienţe istorice, care au lăsat reziduuri şi sensibilităţi în gândirea oamenilor. Este vorba de una din cele mai mari provincii istorice - Transilvania, zonă care a constituit nucleul primei forme de stat a strămoşilor noştri. Încă înaintea extensiunii Imperiului Roman pe aceste teritorii, în Transilvania 
s-a aflat Capitala Statului Dac în Transilvania, s-a aflat, de asemenea, Capitala coloniei romane, după ocuparea Daciei de către Traian. În perioada Evului Mediu, în Europa au apărut multe popoare migratoare, venite dinspre Asia şi din Estul european îndepărtat, printre care şi maghiarii şi slavii şi alţii. România a rămas o insulă latină, despărţită de restul lumii latine printr-o zonă ocupată de slavi şi maghiari, iar în Sud şi-a făcut apariţia Imperiul otoman. Timp de câteva sute de ani, teritoriul României s-a aflat sub dominaţie sau ocupaţie străină. Transilvania s-a aflat sub ocupaţie austro-ungară. Primul război mondial a consemnat destrămarea Imperiului austro-ungar şi, pe baza principiului autodeterminării popoarelor, proclamat printre alţii şi de preşedintele Wilson, românii majoritari în Transilvania şi-au proclamat independenţa şi reunirea cu celelalte provincii româneşti, într-un stat naţional unitar. De aici puteţi să înţelegeţi cele două elemente de sensibilitate reciprocă între români şi maghiari. Timp de secole, românii, deşi majoritari, nu erau consideraţi o naţiune. Nu se bucurau de drepturi politice. Domina în Transilvania principiul "Unio Trium Nationum", adică unitatea politică a trei naţiuni recunoscute ca atare: nemţi, maghiari şi secui. Românii erau consideraţi şerbi, conform dreptului medieval. Ei nu aveau dreptul la reprezentare politică în Dieta transilvană, nici un fel de drepturi civile, nu aveau dreptul să-şi folosească limba maternă, nu aveau 
şcoli în limba maternă. Nu aveau dreptul să pătrundă în oraşe. De aceea, în toate statisticile veţi vedea, în timpul Imperiului austro-ungar, oraşele din Transilvania cu majoritate maghiară sau germană, iar satele - majoritar româneşti. Deci, după primul război mondial, românii majoritari şi-au căpătat toate drepturile politice. De aici, sensibilitatea românilor faţă de orice tendinţă revizionistă din partea Ungariei. Ceea ce s-a întâmplat în 1940, cu sprijinul lui Hitler şi al lui Mussolini, când Horthy a obţinut din nou partea de nord a Transilvaniei, ca şi atrocităţile la care s-au dedat autorităţile maghiare sunt încă vii în memoria românilor. Pe de altă parte, se pot înţelege şi sensibilităţile populaţiei ungureşti, până atunci populaţie dominantă, naţiune dominantă în Transilvania şi care după aceea a devenit minoritate naţională. Este şocul psihologic pe care-l cunosc şi ruşii astăzi, în noile republici independente, când au căpătat statutul de minoritate naţională; ei care până acum erau naţiune dominantă. Francezii în Algeria la fel; câţi ani au luptat algerienii pentru independenţă naţională! Eu am fost în '56 la un congres al studenţilor francezi, unde au venit delegaţi din Alger, din Organizaţia Armatei Secrete (OAS), care se pronunţau vehement împotriva independenţei Algeriei, considerând că Algeria era "departament de peste mări" al Franţei. Nu acceptau ideea independenţei. Deci, toate fostele imperii coloniale şi cetăţenii acestor imperii care s-au aflat în colonii, când au trebuit să-şi schimbe statutul din naţiune dominantă - fie să părăsească teritoriul, fie să accepte statutul de minoritate naţională - toţi au trecut printr-un asemenea şoc psihologic. Asta s-a întâmplat şi cu ungurii din Transilvania. Dar, în statul român, mai ales în contextul noii Constituţii, noi pornim de la principiul democratic al respectării drepturilor şi asigurării libertăţilor tuturor cetăţenilor aparţinând minorităţilor - atât minorităţi naţionale, minorităţi confesionale (avem multe culte religioase) cât şi minorităţi politice sau profesionale. În acest context, sunt asigurate drepturi şi pentru maghiari, care reprezintă minoritatea naţională cea mai numeroasă - ei sunt 7 la sută din populaţia ţării. Toate minorităţile naţionale reprezintă cam 10 la sută din populaţia ţării. Din acest punct de vedere, putem spune că statul român, ca şi statul maghiar de altfel, ca şi statul polonez, reprezintă exemplele unor state relativ omogene din punct de vedere naţional, 
dar cu prezenţa unor minorităţi naţionale, cu o pondere mai mică. În timp ce Iugoslavia era un stat multinaţional şi multiconfesional; acolo sunt acum conflicte atât naţionale cât şi confesionale. Musulmanii nu sunt o naţiune în Bosnia. Probabil, cei mai mulţi dintre ei sunt sârbi şi croaţi islamizaţi. Deci, din acest punct de vedere structurile României faţă de cele ale Iugoslaviei sunt diferite. În ceea ce priveşte relaţiile noastre cu Ungaria, ele pe de o parte sunt afectate de această amintire istorică şi a românilor şi a maghiarilor. Altminteri, suntem ţări vecine. Parcurgem aceleaşi procese istorice. Ne confruntăm cu multe dificultăţi similare. Interesele noastre comune sunt să statornicim relaţii de bună vecinătate. Noi suntem încrezători că vom găsi acest limbaj al înţelegerii, aşa cum, până la urmă, şi francezii şi germanii au găsit acest limbaj. Timp de secole şi ei se aflau în conflicte permanente şi revendicări teritoriale. Şi iată că au găsit un cadru de convieţuire civilizată. De ce n-am găsi şi noi un punct comun! Altminteri, cum să spun, relaţiile dintre noi sunt relaţii între două state vecine. Relaţiile economice în ultimii trei ani au cunoscut chiar o dezvoltare; libertatea de mişcare este asigurată, circulă cu sutele de mii, cu milioanele, românii spre Ungaria, ungurii spre România. Nu sunt din acest punct de vedere nici un fel de îngrădiri, dar stările tensionale, uneori, sunt alimentate şi, în perioade de dificultăţi economice şi sociale, apar totdeauna 
şi tendinţe extremiste, care scot la iveală stările conflictuale ascunse. Am avut asemenea stări tensionale şi avem asemenea forţe extremiste şi la noi în ţară, şi între români şi între maghiari. Şi în Ungaria apar asemenea tendinţe extremiste. Deci, în acest context, noi am salutat vizita ministrului de externe ca un moment politic pozitiv pentru a promova dialogul la nivel înalt între cele două ţări, care să estompeze tendinţele de alimentare a stărilor tensionale dintre ţările noastre. Pentru că asta nu ne slujeşte nici nouă, nici Ungariei şi nici populaţiei maghiare din România sau românilor din Ungaria. Şi unii şi alţii suntem interesaţi să trecem cât mai bine prin tranziţia aceasta politică şi economică şi să ne integrăm în procesele general europene. Eu nutresc aceeaşi speranţă că forţele politice interesate vor ajunge la înţelegere şi la maturitatea necesară ca să găsească soluţii politice acestui conflict. Eu personal cunosc bine Iugoslavia, am avut şi am o simpatie deosebită faţă de popoarele iugoslave. În 1947 am traversat pentru prima dată Iugoslavia, mergând în Albania cu o brigadă de tineri, care au muncit pe şantierul primei căi ferate din Albania. Atunci, am traversat timp de două săptămâni şi Bosnia. În momentul acela, atmosfera dominantă era de satisfacţie şi de puternică coeziune a tuturor popoarelor iugoslave. Noi, practic, nu puteam face nici o deosebire între sârbi, croaţi, bosniaci, muntenegreni. Ni se părea că sunt o comunitate închegată, cu sentimentul mândriei şi al demnităţii, că a fost singura naţiune mică care a rezistat maşinii de război germane. Alte ţări europene au capitulat în câteva săptămâni sau în câteva zile, în derularea războiului fulger al armatei germane. Bosnia a fost fortăreaţa de rezistenţă a tuturor iugoslavilor împotriva ocupaţiei germane. Acolo s-a format armata populară condusă de Tito - un croat, armată din care făceau parte şi croaţi, şi sârbi şi musulmani şi muntenegreni şi sloveni. Sentimentul dominant era de unitate politică formidabilă a acestui popor. Am mai fost apoi, ca preşedinte al studenţilor români la Congresul studenţilor iugoslavi, la Belgrad în 1956; am participat, de asemenea, la unele reuniuni internaţionale la Dubrovnik. Era un alt moment de satisfacţie şi de mândrie că au rezistat presiunilor lui Stalin. Era după Congresul XX, după vizitele lui Hruşciov, care a venit să-şi ceară scuze în faţa poporului iugoslav pentru politica ostilă a lui Stalin. Deci, un nou moment de satisfacţie şi de coeziune 
naţională. Ulterior, au apărut însă disensiuni, generate de adâncirea discrepanţelor economice între diferitele zone şi republici iugoslave. Am fost în anii '70, în Iugoslavia, şi am avut discuţii şi la Belgrad şi în Muntenegru. Apăruseră discuţii în legătură cu efectele acestor diferenţieri economice, încă de atunci. Slovenia şi Croaţia aveau un produs intern brut, raportat la populaţie, de şase ori mai mare faţă de Muntenegru, de Bosnia şi de Macedonia. Şi aceste diferenţe se resimţeau. Reacţia oamenilor în Muntenegru, spre exemplu, la apariţia unei întreprinderi cu capital sloven era aceea de respingere, considerată ca o formă de exploatare a forţei de muncă muntenegrene de către capitalul sloven. Iar reacţia muncitorilor sloveni şi croaţi, era că exportul de capital spre republicile înapoiate este export al plusvalorii create prin munca lor. Aceste disensiuni au apărut şi la nivelul conducerii politice. Atunci Kardelj a iniţiat un amendament la Constituţia iugoslavă pentru crearea unui fond federal în sprijinul republicilor slab dezvoltate. Ani de zile s-a dezbătut amendamentul lui Kardelj, fără succes. În 1990, reprezentanţii Croaţiei şi Sloveniei în Consiliul Federal au făcut propunerea revizuirii bazelor constituţionale ale federaţiei; transformarea ei în confederaţie, propunere care nu a fost acceptată. Poate printr-o abordare mai realistă a problemelor, în acea fază, s-ar fi putut evita starea conflictuală care a izbucnit întâi în Croaţia, în zonele cu majoritate 
sârbă şi apoi în Bosnia. Eu m-am văzut cu toţi liderii republicilor iugoslave chiar în primăvara acestui an. Am sesizat, încă, de atunci, unele încercări de abordare mai realistă a lucrurilor şi, deci, se profilau unele posibilităţi de căutare a unor înţelegeri. Eu sper ca această evoluţie să se concretizeze printr-o înţelegere politică, care să curme în primul rând această tragedie pe care a cunoscut-o Iugoslavia şi să permită formarea unor structuri acceptabile, care să înlesnească o aşezare paşnică a relaţiilor între republicile iugoslave. Aveţi dreptate. Pe de o parte, Iugoslavia, prin întreaga ei evoluţie după război, a avut o evoluţie de sine stătătoare, care i-a dat şi un mare prestigiu internaţional. Pe de altă parte, Tito avea sentimentul că prestigiul lui era suficient pentru a menţine coeziunea internă a sistemului iugoslav. Cred că nici el, nici alţi lideri iugoslavi, n-au întrevăzut pericolul acestui proces eroziv intern în cadrul federaţiei, generat de procesele obiective ale dezvoltării economice şi sociale cu viteze diferite. Economia de piaţă are această trăsătură - tendinţa firească a polarizării bogăţiei şi sărăciei, fenomen care s-a întâlnit în întreaga istorie a capitalismului, atât pe plan naţional, cât şi astăzi, la scară mondială. Iar discrepanţele între lumea bogată şi lumea săracă sunt, poate, în momentul de faţă, sursa celor mai mari convulsiuni viitoare pentru comunitatea internaţională. Aceste procese, la altă scară, s-au afirmat şi în evoluţia Iugoslaviei de după război. Aceasta a generat şi stările conflictuale, ajunse la asemenea forme violente de expresie, ca cele din ziua de astăzi. Dar, eu sper ca, până la urmă, realismul politic să ajute la depăşirea acestor stări conflictuale. Această problemă rămâne valabilă atât pentru acest spaţiu geografic, pentru Europa ca şi pentru economia mondială. Cum vom da răspuns acestor probleme pentru a evita stările conflictuale la scară mare? Noi am avut asemenea dialoguri, în ceea ce priveşte Europa. În Europa, astăzi, după dispariţia blocurilor contrapuse şi a separării politice şi ideologice, am rămas cu toţii sclavi ai sechelelor unei intoxicaţii ideologice îndelungate. Nu numai cei din fostele ţări comuniste, dar şi tot Occidentul. Problema cea mai gravă pe continent rămâne bariera economică şi discrepanţa care se adânceşte între Vestul şi Estul continentului. Chestiunea este şi mai gravă la scară mondială. Astăzi, pe de o parte, ţările occidentale îşi iau măsuri de protecţie economică, 
într-o lume în care se proclamă comerţul liber şi libertatea accesului pe pieţe, iar, pe de altă parte, măsuri de protecţie împotriva migraţiei dinspre Est spre Vest. Dar problemele nu se pot rezolva cu măsuri artificiale, administrative. Nu se poate ignora acest fenomen. Adâncirea discrepanţelor economice între lumea bogată şi lumea săracă - o lume săracă aflată într-o creştere demografică dinamică - dacă nu se dau soluţii economice şi sociale corespunzătoare, riscă să se transforme într-un nou val istoric de migraţie mult mai grav decât năvălirea mongolilor lui Gingis Han, care a înspăimântat Europa, cu o mie şi ceva de ani în urmă; vom putea să asistăm la un nou val de migraţie, de sute de milioane, poate miliarde de oameni din lumea slab dezvoltată spre Europa şi America de Nord. Deci este o problemă care capătă dimensiuni mai largi astăzi - această problemă a raporturilor şi a modelului celui mai potrivit pentru o viitoare dezvoltare a economiei mondiale. Nu-i posibil aşa ceva. Ungurii în România reprezintă 1, 7 milioane (7% din populaţia ţării) şi sunt dispersaţi pe teritoriul ţării. Doar în centrul ţării sunt două judeţe mici unde ei reprezintă majoritatea. Populaţia României are 23 de milioane. Dacă luăm numai Transilvania, care are vreo 9 milioane de locuitori, ungurii tot reprezintă o minoritate (circa un milion - un milion două sute de mii). Circa 300 de mii de maghiari locuiesc în Bucureşti, Bucureştiul fiind al doilea oraş, după Budapesta ca număr de maghiari. 
Deci o separare nu-i posibilă. Şi nici o ataşare teritorială la Ungaria nu este posibilă. De aceea, noi şi spunem că problema respectării integrităţii teritoriale şi a frontierelor este o chestiune de principiu general- european şi, în particular, în relaţiile dintre România şi Ungaria. Anumite teze cu privire la aşa-numita autonomie teritorial- etnică sunt periculoase prin însuşi conţinutul lor. Principiul autonomiei la noi este general valabil pentru toată organizarea administrativ teritorială a ţării. E un principiu constituţional - al asigurării autonomiei locale - şi, în cadrul democratic al structurării noastre, noi am avut alegeri locale în februarie 1992. Toate consiliile orăşăneşti, comunale şi municipale au fost alese prin vot general. Acolo unde sunt maghiarii majoritari, ei sunt majoritari în consiliile respective ale localităţilor şi ale judeţelor, au primari maghiari. Deci, din acest punct de vedere, principiul autonomiei este pe deplin realizat în contextul nostru. Dar, adăugarea ideii de autonomie teritorial-etnică exprimă o concepţie contrară spiritului european şi al relaţiilor democratice dintr-o societate. Asta ar însemna segregaţie, "epurare etnică"! Asta ar însemna "bantustanizare"! Deci, pe teritoriul României, ar însemna ca cele două judeţe din centrul ţării să se izoleze, pe de o parte, de restul ţării, iar, în cadrul acestor judeţe, localităţile cu majoritate românească, la rândul lor, să fie izolate, iar românii - discriminaţi, sau poate expulzaţi. Nu spre frontieră sunt zonele cu majoritate maghiară ci chiar în centru. Istoriceşte, aici s-au stabilit secuii, care au venit primii în Europa, înaintea ungurilor. Într-un fel, imperiul austro-ungar s-a folosit de ei, situaţi la extremitatea imperiului, pentru a-i apăra frontiera acestuia. Dar acum, ei sunt în centrul României. Deci o detaşare este imposibilă. O mişcare secesionistă este o gândire politică nerealistă, dar creează surse de tensiune, într-adevăr. Oficial, nu au exprimat aşa ceva. Ba din contră, oficial, au declarat, de fiecare dată, că n-au revendicări teritoriale faţă de România, dar, în subteran şi chiar şi public, sunt forţe politice care exprimă această nostalgie după vremurile imperiale şi idei de revendicare teritorială. Absolut. Noi nu avem nici un fel de îngrădiri. Se circulă fără vize între România şi Ungaria şi schimburile economice au avut chiar o dinamică în aceşti trei ani de zile. Noi privim acest lucru ca o chestiune firească. Adică, trebuie să depăşim aceste 
sensibilităţi şi suspiciuni şi să creăm un climat normal de comunicare, istoria ne-a aşezat împreună pe aceste locuri şi trebuie să învăţăm să convieţuim împreună, în înţelegere, în condiţii de bună vecinătate. Asta este politica noastră. Deci, sunt două aspecte ale aceleiaşi probleme şi aici este o chestiune de principiu, în abordarea lor. În trecut, România a dus o politică ne înţeleaptă. Ceauşescu a ajuns chiar la forme extreme de exprimare a ostilităţii faţă de românii care părăsiseră România, considerându-i chiar trădători de ţară. Şi a luat măsuri de îngrădire în circulaţia românilor în afară şi a contactelor cu românii din exterior, pe care-i considera ostili ordinii de stat şi de drept din România. Asta a fost ne înţelept şi nerealist. Imediat după Revoluţie, noi am lansat un apel şi am întins o mână tuturor românilor care în mod firesc păstrează - nu pot să nu păstreze - sentimente calde faţă de patria de origine şi considerăm de datoria noastră să cultivăm relaţii deschise şi să creăm toate condiţiile unor comunicări fireşti, normale, cu ţara de baştină. Acum pot să vină în ţară nestingheriţi, să viziteze locurile natale, să menţină contacte cu familiile şi aşa mai departe. În al doilea rând, este problema relaţiilor dintre state. Noi trăim în anumite structuri statale. Deci, raporturile cu co-naţionalii noştri din afară noi le privim într-un cadru firesc, ţinând de unitatea noastră spirituală, dar, pornind de la principiul că românii care sunt cetăţeni ai altor 
state, trebuie să fie cetăţeni loiali ai statului respectiv. Şi, deci, cu cele două calităţi ale unui individ, să zicem de naţionalitate română dar cetăţean al Franţei, el este cetăţean loial al Franţei, păstrând sentimentele faţă de România ca patrie de origine. Un român, cetăţean al Ungariei, trebuie să fie cetăţean loial al Ungariei. Sau dacă e vorba de un cetăţean român de naţionalitate maghiară, înţelegem sentimentele lui faţă de "naţiunea-mamă" şi necesitatea unor relaţii normale cu ţara de baştină. Dar, el trebuie să fie în primul rând cetăţean loial al României. Altminteri, ajungem la practici ca cele promovate de Hitler în anii '30, de utilizare a nemţilor de pe teritoriul altor state drept "coloana a 5-a", pentru subminarea statelor respective şi ocuparea lor lesnicioasă. Ceea ce s-a petrecut şi cu Cehoslovacia, şi cu Polonia, şi cu Franţa, Belgia, Olanda şi alte ţări pe care le-a cucerit. Deci, aceste experienţe istorice trebuie să ne înveţe să convieţuim în condiţii de respect reciproc între state, şi să abordăm corect problema atitudinii faţă de minorităţile naţionale, drepturile şi libertăţile acestora, pe de o parte, dar şi obligaţiile acestora faţă de statul ai cărui cetăţeni sunt, pe de altă parte. Elaborarea Constituţiei a fost în sine un proces democratic; şi eu cred că, modul în care România a elaborat această nouă Constituţie, reflectă relaţiile noi care s-au instituit în societate. Deci, Parlamentul ales în mai '90, care a primit ca principală misiune elaborarea noii Constituţii, a constitut o Comisie formată din senatori, deputaţi şi experţi în drept constituţional. În primele trei luni de zile, Comisia s-a documentat, a studiat toată experienţa istorică a României în materie de organizare statală şi constituţiile elaborate de-a lungul vremii; a studiat toate constituţiile democratice din Europa, America, ţările Americii Latine şi alte state; a avut contacte numeroase cu specialişti străini în domeniul dreptului constituţional; a organizat la Bucureşti un seminar internaţional pe tema "Tendinţe actuale în domeniul dreptului constituţional", pentru a vedea încotro se îndreaptă relaţiile politice şi statale în lumea contemporană. Pe baza tuturor acestor acumulări de informaţii, a redactat primul proiect al Constituţiei, care la finele lui '90 a fost dat publicităţii. Timp de două luni de zile a fost supus dezbaterii libere; în presă s-au purtat discuţii asupra diverselor capitole ale Constituţiei; s-au colectat opinii, păreri şi apoi, în 
Parlament, acest proiect a fost supus dezbaterii, timp de patru luni de zile, capitol cu capitol, articol cu articol. S-au colectat 1000 de amendamente, în această fază. Timp de o lună, comisia a refăcut redactarea proiectului, incluzând toate aceste amendamente şi l-a supus din nou studiului parlamentarilor; încă două luni de zile a fost din nou discutat în Parlament, inclusiv problemele tehnice de redactare. Toate dezbaterile din Parlament asupra Constituţiei au fost publice şi populaţia le-a urmărit la televiziune. Aşa încât, tot procesul acesta de un an şi jumătate de elaborare şi de dezbatere a Constituţiei, argumentele pro şi contra asupra diferitelor probleme şi principii constituţionale, s-au desfăşurat sub ochiul opiniei publice. A fost, deci, o adeziune conştientă a populaţiei la ceea ce a devenit documentul final, adoptat prin vot de Parlament şi apoi supus referendumului naţional. La referendum, s-a înregistrat o prezenţă mare a populaţiei de aproape 80 la sută şi peste 75 la sută au votat pentru. Deci a fost o adeziune clară a populaţiei de aprobare a noii Legi fundamentale şi a formei de guvernământ - Republică. Acesta este un principiu constituţional şi a fost una din ideile majore, subliniate încă din documentul programatic al Revoluţiei române din 22 decembrie. Pintre primele documente adoptate şi măsuri luate de Consiliul Frontului Salvării Naţionale şi apoi de Consiliul Provizoriu de Uniune Naţională, s-au înscris măsuri privind privatizarea, stimularea iniţiativei 
particulare şi a investiţiilor de capital străin. Astăzi, avem peste 400 de mii de asemenea unităţi private; primele au apărut în comerţ, apoi în diverse servicii şi apoi în unităţi productive de dimensiuni mici şi mijlocii. Ulterior, Parlamentul ales în '90, a adoptat o Lege privind marea privatizare, care se referă la marile societăţi comerciale, la întreprinderile industriale de stat. Este vorba de 6000 de asemenea întreprinderi. Sunt întreprinderi mari, cu mii sau zeci de mii de muncitori. Recent, am vizitat o fabrică de automobile la Piteşti, cu 30 de mii de muncitori. Privatizarea unor astfel de unităţi este mai complicată, în lipsa capitalului în interiorul ţării. În cadrul legii s-au prevăzut câteva măsuri. În primul rând, 30 la sută din capitalul social al acestor întreprinderi de stat s-a distribuit gratuit sub formă de certificate de valoare tuturor cetăţenilor majori ai ţării, de la 18 ani în sus. În procesul privatizării, aceste certificate se vor transforma în acţiuni la acele întreprinderi spre care vor opta deţinătorii certificatelor. Dar acesta va fi un proces mai îndelungat. Pentru că, restul de 70 la sută trebuie cumpărat; şi unităţile se pregătesc să-şi evalueze capitalul social, să emită acţiuni care să fie puse în vânzare. Pe plan intern, nu avem asemenea surse de capital. Poate, din acest punct de vedere vom apela mai ales la investiţii de capital străin, care să intre în această competiţie, pentru cumpărarea de acţiuni la unităţile existente. S-au elaborat câteva legi, o primă lege încă din primăvara lui 1990, completată ulterior cu altele două, care creează facilităţi pentru pătrunderea investiţiilor de capital străin în economia românească, asigurându-se drepturile de transfer de beneficii, de profituri. Mai recent, în toamna anului trecut, am adoptat o lege privind zonele libere, după experienţa unor ţări care au promovat asemenea forme, lege ce prevede eliminarea impozitelor şi o sumă de alte facilităţi, cum se practică, de pildă, în China, în zona de coastă. Am văzut aceeaşi experienţă în zona Golfului - Emiratele Arabe au creat o asemenea zonă liberă; în Turcia am vizitat una din cele şase zone realizate în jurul marilor porturi; în Uruguay ni s-a vorbit de experienţa zonei libere create la confluenţa La Platei cu Oceanul. Deci, ţinând seamă de această experienţă şi noi am elaborat o lege similară. Sunt deja câteva semnale pozitive. Sunt astăzi 30 000 de societăţi mixte cu capital străin, dar deocamdată cu investiţii modeste. Toate 
împreună însumează sub un miliard de dolari capital investit. Dar, încep să-şi facă apariţia şi firme de prestigiu atât europene, cât şi americane şi japoneze şi sperăm ca, în anii viitori, prezenţa acestora să fie marcantă, să se dezvolte, să aibă un dinamism care să sprijine şi procesul de privatizare a marilor unităţi industriale. Noi avem mai multe direcţii de acţiune şi nu vrem să privim unilateral acest proces al integrării economiei româneşti în economia zonală, europeană şi mondială. În primul rând, o orientare este integrarea în economia europeană, în general. În primăvara acestui an, România a semnat acorduri de asociere la Comunitatea Economică Europeană şi la Asociaţia Liberului Schimb. În acelaşi timp, am susţinut o iniţiativă comună cu Turcia, pentru dezvoltarea unei viitoare zone economice a Mării Negre. Anul trecut a fost o reuniune a şefilor de state şi guverne din 11 ţări, care au semnat o declaraţie pentru promovarea unei asemenea iniţiative. Zona Mării Negre are perspectiva să devină una din zonele dinamice în viitor, când vor fi depăşite dificultăţile actuale din Rusia, Ucraina, Caucaz. Turcia este o ţară cu o economie în dezvoltare dinamică în această zonă. Sunt şi ţările vecine, Grecia, Bulgaria. România constituie ea însăşi o zonă interesantă, prin resursele naturale şi umane, intelectuale şi tehnologice de care dispune, şi apoi, situată într-o zonă de confluenţă interesantă. E zona de confluenţă între Europa, spaţiul rus, caucazian şi Orientul Apropiat. 
În acelaşi timp, noi vrem să promovăm ideea dezvoltării unei zone de interes de-a lungul Dunării şi Rinului. Prin sistemul hidrotehnic de pe teritoriul Germaniei - Dunăre-Main-Rin - se creează o nouă magistrală transeuropeană de comunicaţii pe apă, pe de o parte, şi de confluenţe economice, pe de altă parte, interesante pentru ţările europene. Dar, mai ales, Germania care este puterea economică europeană cea mai puternică este interesată în această cale de acces mai rapid spre Orientul Apropiat şi spre spaţiul Mării Negre, dar şi alte ţări din zonă - ca Austria, Cehia, Slovacia, Ungaria. Totodată, ea prezintă interes şi pentru companii din afara Europei - americane, japoneze, arabe - ca o nouă cale de pătrundere în Europa. România, din acest punct de vedere, se află într-o zonă de confluenţă interesantă între Europa şi spaţiile de care vorbeam, fiind la gurile Dunării şi controlând 1000 de kilometri din această arteră importantă de intercomunicaţii şi interacţiuni economice cu Europa. Deci acţionăm pe toate aceste canale. După acordarea clauzei naţiunii celei mai favorizate, de către Congresul SUA - se deschid noi posibilităţi de dezvoltare a relaţiilor economice româno-americane. De asemenea, prezintă interes pentru noi zonele dinamice ale Americii Latine şi Asiei. Între noi şi America Latină sunt şi legături tradiţionale, sunt şi interese economice reale, ţinând seama de complementaritatea economiilor noastre, există şi o anumită apropiere spirituală şi facilitate a comuncării, datorită similitudinii limbilor noastre, ca şi multor elemente de comunitate istorică şi culturală. Sunt doar câteva raţiuni, în virtutea cărora se stabilesc contacte, între România şi ţările Americii Latine, între popoarele ţărilor noastre şi înregistrăm cu satisfacţie o dinamică nouă a acestei dezvoltări. Sigur, este o dificultate - distanţa. Vom găsi şi pentru aceasta calea optimă pentru a promova relaţiile noastre. Acelaşi interes îl avem şi pentru zona dinamică a Asiei de sud-est şi pentru piaţa chineză care prezintă, de altfel, interes pentru toată lumea. În materie de datorie externă, România a avut o situaţie favorabilă, care a devenit, însă, un factor defavorabil. România nu a avut datorie externă la sfârşitul anului 1989, a avut chiar de încasat datorii; multe nu le mai poate obţine. Aproape două miliarde de dolari, numai de la Irak, care, datorită blocadei, nu mai pot fi recuperate. Dar, acest avantaj am constatat că, de fapt, este un mare dezavantaj. În condiţiile crizei 
financiare mondiale, băncile nu prea sunt dispuse să-şi creeze noi clienţi. Sunt mult mai interesate să-i susţină pe cei vechi, nu să deschidă credite comerciale noi. Deci, în aceşti trei ani de zile, am avut mari greutăţi, constând din lipsa resurselor financiare interne şi dificultăţile de acces la surse de credit externe. Este o situa|ie defavorabilă nouă, în comparaţie cu alte ţări, cum ar fi Ungaria şi Polonia, care aveau mari datorii externe şi care, în decurs de doi ani de zile şi le-au dublat, deci, au avut acces la surse bancare. Noi avem discuţii foarte dificile cu FMI, cu Banca Mondială; am negociat doi ani de zile cu Grupul celor 24, pentru un credit de un miliard de dolari şi abia am primit jumătate. Acesta este un cadru financiar extern nefavorabil, aş putea spune chiar ostil, care ne complică dificultăţile. În ceea ce priveşte desfăşurarea proceselor economice, este greu datorită tranziţiei, modificărilor, dezorganizărilor şi disfuncţionalităţilor care au apărut în economia naţională, pe de o parte, şi pe de altă parte datorită dificultăţilor pe piaţa partenerilor tradiţionali şi pe piaţa mondială. Astfel încât s-a produs o cădere a producţiei industriale, prin pierderea acestor pieţe. Industria lucrează cam la jumătate din capacitate, faţă de 1989. În acelaşi timp, agricultura a trecut printr-o perioadă dificilă, datorită unor ani de secetă prelungită şi unor dezorganizări care au apărut prin desfiinţarea cooperativelor agricole, care erau unităţi mari de producţie. 
Distribuirea pământului ţăranilor, foştilor proprietari a fost, pe de o parte, un act de dreptate. Dar, aceasta a dus la fărâmiţarea proprietăţii: la nouă milioane de hectare avem peste cinci milioane de proprietari, ceea ce nu este un cadru favorabil pentru promovarea unei agriculturi moderne. Ţăranii încep să caute singuri formele de adaptare la această situaţie nouă creând, pe cale benevolă, asociaţii, ca să poată apela la credite, la mijloace mecanice, la tehnologii moderne. Însă, procesul ca atare, a influenţat deocamdată, negativ producţia agricolă a ţării. Scăderea producţiei a avut efecte în lanţ. În primul rând, prin procesul inflaţionist, care a cunoscut o curbă ascendentă în toţi aceşti trei ani de zile. În al doilea rând, cursul leului. Raportul leu/valută a cunoscut o deteriorare continuă, datorită balanţei comerciale negative, ca urmare a restrângerii exporturilor şi creşterii importurilor. Deci, prin relaţiile de comerţ exterior nu ne creăm resursele valutare necesare, ci din contră, iar surse de finanţare externă nu primim, decât cu mare zgârcenie şi în cadrul unor negocieri dificile. Aceasta se reflectă în degradarea valorii monedei naţionale, care, la rândul său, alimentează procesul inflaţionist, creşterea preţurilor şi deteriorarea puterii de cumpărare a populaţiei. A apărut un fenomen nou pentru România - şomajul. Ca şoc psihologic, acesta a fost mai greu de suportat de către populaţie, chiar decât efectul preţurilor. În sistemul vechi, centralizat, cu limitele lui, cu rigidităţile lui, exista totuşi siguranţa locului de muncă, chiar dacă la salarii modeste. Era, însă, o formulă de împărţire egală a sărăciei, cu efecte negative în planul stimulării interesului oamenilor, în planul productivităţii şi al indicatorilor economici ai producţiei. Acum a apărut ca un şoc acest fenomen nou - şomajul, care bine înţeles că afectează climatul social şi este o sursă de tensiuni sociale, la care guvernarea, în condiţiile acestea foarte grele, trebuie să caute soluţii de ameliorare. În aceste condiţii, trebuie să promovăm restructurarea întregii economii naţionale, procesul de reformă şi tranziţie spre economia de piaţă, ceea ce presupune şi măsuri nepopulare. Liberalizarea preţurilor - în condiţiile unei pieţe lipsite de mecanisme de autoreglaj, prin jocul cererii şi ofertei -, a creat câmp liber desfăşurării procesului inflaţionist. Liberalizarea comerţului exterior a privat guvernarea de pârghii prin care să controleze fluxurile de importuri şi exporturi 
şi, deci, balanţa comercială a ţării. Dar, nu avem altă cale, nu putem să ne întoarcem la autarhie şi la măsuri administrative de control. Nu mai este posibil aşa ceva; mai ales în actualul context al schimbării şi în conjunctura economică internaţională. Guvernul acţionează totuşi hotărât, căutând să cultive dialogul cu toate segmentele sociale, cu reprezentanţii sindicatelor, cu forţele politice, pentru a putea promova reforma economică şi a crea noi stimuli şi un nou cadru pentru redresarea economiei naţionale. Anul acesta s-au luat câteva măsuri foarte delicate în acest sens. Retragerea unor subvenţii ale statului la produse importante, esenţiale pentru viaţa oamenilor - mai ales produse agroalimentare, bunuri de larg consum şi servicii de largă utilitate publică -, s-a resimţit direct în bugetul familial al cetăţenilor. De asemena, s-a introdus noul sistem de impozitare, taxa pe valoare adăugată. Aceasta a presupus o pregătire a aparatului financiar şi a unităţilor economice, dar sperăm să creeze relaţii mai clare între agenţii economici. S-au luat o serie de măsuri pentru mai multă disciplină financiară, ceea ce nu este deloc uşor în această fază de tranziţie, ca şi măsuri de promovare a privatizării, dar care, cum spuneam, se izbesc de dificultăţi obiective, de lipsa surselor de capital. Însă, aşa cum am spus, sectorul privat prezent, mai ales prin unităţi mici şi mijlocii, începe să joace un rol important, fiind un factor pozitiv, de înviorare a activităţii economice. 
Sunt câteva semnale pozitive în acest an, în special, în ceea ce priveşte producţia industrială. Obiectivul major al Guvernului a fost, pentru acest an, stoparea declinului producţiei. În ultimele şapte, chiar opt luni, în comparaţie cu lunile corespunzătoare ale anului anterior s-a marcat, din acest punct de vedere, o ameliorare a activităţii productive, care atestă şansa realizării acestui obiectiv - anul 1993 să marcheze stoparea declinului producţiei industriale şi să constituie baza de relansare, lent, bine înţeles, dar de relansare a producţiei industriale. Agricultura se prezintă anul acesta ceva mai bine şi datorită unui regim climatic mai bun, decât anul trecut, fără să fie spectaculos, dar cu o producţie net superioară celei din 1992, ceea ce va ameliora şi balanţele noastre comerciale. În cei doi ani anteriori, a trebuit să importăm până şi produse în care România are tradiţie şi posibilităţi - şi grâu, şi zahăr şi furaje pentru animale. Or, sunt semnale de redresare a producţiei agricole şi sperăm să fie sectorul care în următorii doi ani să se redreseze cel mai mult. Vrem, în domeniul serviciilor şi turismului, să facem paşi mai mari care să creeze locuri de muncă, să valorifice potenţialul natural al ţării şi să transforme turismul într-o ramură dinamică a relansării economiei ţării. Deci, sunt şi câteva raze de speranţă. De altfel, alte şanse nici nu avem decât să rămânem încrezători, într-o perspectivă apropiată. Această nouă ordine comportă cel puţin două elemente componente. Pentru că, pe de o parte, s-a creat un dezechilibru mondial. Înainte securitatea mondială era asigurată prin echilibrul între cele două superputeri. Echilibrul ameninţărilor, echilibrul pericolelor. Era un echilibru instabil şi bazat pe teamă. Acum a dispărut această logică a confruntărilor. Există, pe de altă parte, pericolul generat tocmai de aceste dezechilibre şi tentaţia impunerii unor soluţii prin forţă, în aceste noi condiţii. Dar, noi sperăm ca relaţiile democratice internaţionale să asigure un cadru de securitate, egal pentru toate statele lumii. Noi, aici în Europa, suntem interesaţi să realizăm tocmai un asemenea cadru, în contextul general-european al continentului nostru, care să nu încurajeze dezechilibrul pe planul securităţii statelor, ci înţelegere şi securitate egală pentru toţi. În acest context, am dezvoltat relaţii şi cu NATO, şi cu UEO; am intrat cu drepturi depline în Consiliul Europei; am participat la Conferinţa pentru Securitate şi Cooperare Europeană. 
Avem discuţii pe această temă, cum anume să realizăm un climat favorabil pentru eliminarea surselor de tensiune şi realizarea unui cadru de securitate pe continent. Aceeaşi chestiune se pune într-un context mai larg, în relaţiile pe plan internaţional. Eu consider că problema cea mai gravă care influenţează, inclusiv, securitatea mondială este cea a relaţiilor economice mondiale. Deocamdată, aceste relaţii sunt de inegalitate, de dominaţie a economiei mondiale de către grupul ţărilor dezvoltate, de către interesele marilor cercuri financiare şi de către societăţile multinaţionale, care dictează politica economică mondială. Eu cred că trebuie să deschidem un cadru în care şi factorii politici, şi organismele internaţionale să se implice mai activ. Organizaţia Naţiunilor Unite şi organismele sale specializate să găsească soluţii noi în relaţiile economice internaţionale, care să înlocuiască logica subordonării celor slabi de către cei puternici, a celor săraci de către cei bogaţi, cu o gândire nouă, cu o filozofie nouă, a aşezării relaţiilor internaţionale pe bază de parteneriat, de conjugare a eforturilor şi de susţinere a ţărilor în curs de dezvoltare sau slab dezvoltate, pentru a-şi depăşi statutul şi a-şi pune în valoare potenţialul lor economic, a realiza cadrul social necesar dezvoltării, astfel încât să se elimine pericolele pentru echilibrul mondial, generate de discrepanţele economice actuale. Din păcate, experienţa recentă a celor trei decenii ale dezvoltării, 
lansate de Organizaţia Naţiunilor Unite, având ca scop combaterea subdezvoltării, sprijinirea ţărilor slab dezvoltate, reducerea discrepanţelor între ţările bogate şi ţările sărace, s-a soldat cu rezultate exact contrarii. Discrepanţele s-au adâncit. Aceasta a fost şi tema dominantă la întâlnirea la nivel înalt de la Rio, de anul trecut - "Raportul dintre dezvoltarea economică şi echilibrul factorilor de mediu" - unde a apărut această subliniere, făcută mai ales de către ţările slab dezvoltate, că problema cea mai gravă în cadrul economiei mondiale, este dezechilibrul economico-social şi că eliminarea acestui dezechilibru este problema-cheie a civilizaţiei contemporane. În primul rând, privatizarea nu este un scop în sine, ci este un instrument, este o cale, un mijloc de revitalizare şi dinamizare a economiei naţionale. Dar nu-i suficientă privatizarea, pentru a asigura o asemenea dezvoltare. Privatizarea trebuie să fie însoţită de un proces mai larg de restructurare economică la macro-scară, pe de o parte, la nivelul fiecărei unităţi economice, pe de altă parte; de elaborarea unei strategii naţionale privind modelul economiei româneşti şi modul de integrare în economia zonală, europeană, mondială şi deci de găsirea acelor căi, direcţii, care se vor impune ca direcţii dominante în dezvoltarea noastră economică viitoare; şi, pe această bază, de crearea unui cadru de management modern şi eficace, indiferent de forma de proprietate. Pentru că privatizarea, ca atare, va dura. Este un proces care nu se realizează uşor, mai ales în lipsa surselor de capital, aşa cum spuneam. Anglia a reprivatizat doar unele sectoare ale economiei naţionale, care fuseseră naţionalizate după război; reprivatizarea lor s-a făcut pe parcursul a zece ani de zile. Tocmai pentru că orice reorganizare, ca să nu producă disfuncţionalităţi, să nu genereze dezorganizare, trebuie făcută cu o anumită pregătire şi o formă de tranziţie corespunzătoare. Concomitent cu promovarea privatizării însă, trebuie să realizăm toate celelalte măsuri. Este greu să luăm ca model o anumită structură sau anumite proceduri folosite de alte ţări. Noi studiem toate experienţele posibile. Avem şi exemplul deosebit al Germaniei; o ţară ca RDG, ce avea un potenţial industrial net superior României şi altor ţări din această zonă, a fost " înghiţită" de o economie puternică, cea vest-germană, care de trei ani de zile injectează resurse financiare masive, 150 de miliarde de mărci, deci 120 miliarde dolari, anual. Noi, 
dacă am avea numai un "fragment" din aceste resurse, numai 10 miliarde de dolari, să spunem, am avea altă situaţie economică. În ciuda acestor injecţii masive cu care au forţat procesul privatizării, printr-o terapie de şoc, în Germania efectele sunt încă discutabile, iar tensiunile sociale au crescut la maximum. A intrat în faliment un număr foarte mare de întreprinderi, fiindcă au fost puse în faţa concurenţei deschise cu piaţa germană şi europeană. O treime din forţa de muncă este în stare de şomaj. Cea mai mare parte a resurselor financiare merge în sfera socială, în ajutoare de şomaj şi alte asemenea programe de asistenţă socială. Programul de restructurare a întregii industrii supuse privatizării se desfăşoară totuşi cu o anumită inerţie şi cu o anumită lentoare. Sigur că vor fi rezultate în câţiva ani de zile, dar chiar şi într-un asemenea cadru favorabil, procesul este dificil şi durează, iar pe plan social au apărut anumite tensiuni. Cei din fosta RDG se simt frustraţi, trataţi ca ruda săracă de către cei din Occident, iar cei din Occident ripostează că trebuie să suporte povara RDG-ului integrat. Şi guvernul german se află sub un tir dublu de focuri, de critici, şi de o parte şi de alta. Am stat de vorbă cu reprezentanţii unor mari firme germane, care au venit să discute unele cooperări posibile în România şi unul din ei mi-a şi spus că pentru ei, în condiţiile în care muncitorii din RDG au pretins să ajungă la acelaşi nivel de salarizare cu muncitorii din RFG, nu 
mai este foarte avantajos să mai facă investiţii de capital în RDG. Şi, probabil, capitalul se va îndrepta spre ţări cu costuri ale forţei de muncă mai convenabile din punct de vedere economic. Apar şi astfel de probleme. Noi nu avem asemenea resurse, nu avem un asemenea susţinător financiar, iar organismele financiare mondiale sunt foarte zgârcite. Deci, trebuie să ne calculăm ritmul şi toate procesele de privatizare, de restructurare, ţinând seama de realitatea dată şi de resursele de care dispunem. Va trebui să găsim modul de adaptare la condiţiile specifice ale structurii economiei noastre, ale resurselor noastre, ale psihologiei societăţii româneşti, pentru că ne aflăm într-un dialog permanent cu societatea. Ritmul reformei şi al privatizării nu poate fi rezultatul unei opţiuni subiective. Subiectiv vorbind, toţi am fi pentru un proces cât mai rapid, pentru o terapie de şoc, să trecem, de azi pe mâine, de la o economie centralizată la o economie de piaţă modernă, eficientă şi acceptată social. Dar, realitatea este mai crudă şi atunci acceptabilitatea socială devine un factor limitativ, în tot acest proces pe care-l gândim. V-aş răspunde cu o apreciere a premierului ceh, avansată la o întâlnire pe care am avut-o în Elveţia, la Forumul mondial economic de la Crans-Montana. El făcea o constatare oarecum brutală, adresându-se partenerilor din ţările occidentale, şi anume că ne-am făcut iluzii cam mari, noi cei din Est, în legătură cu o posibilă asistenţă din partea ţărilor occidentale. Dar, constatăm că în faţa proceselor atât de complicate şi dureroase prin care trec ţările din Estul şi Centrul Europei, Occidentul este total nepregătit. Vaclav Klaus spunea: "Voi ne-aţi incitat, ne-aţi încurajat, dar, acum, constatăm că n-avem parteneri în Occident, că voi, occidentalii, aţi fost şi sunteţi mai puţin pregătiţi, pentru schimbările care se produc în Europa de astăzi, prin prăbuşirea sistemului economic al CAER-ului şi a sistemelor totalitare comuniste, decât am fost şi suntem noi, pentru că noi, psihologic, ne-am pregătit pentru aceste schimbări, pentru că le doream, dar acum în faţa dificultăţilor cu care ne confruntăm, sprijinul vostru este foarte relativ şi modest". Cred că şi "cei şapte" la Tokio au demonstrat acelaşi lucru. Declară lucruri frumoase, ca intenţii şi ca dorinţe, dar şi resursele lor sunt limitate. În asemenea discuţii, nici nu ştii cui să-i crezi mai mult: nouă, care trecem prin aceste greutăţi imense ale tranziţiei, sau celor din Occident, 
care se plâng de greutăţile lor; de efectele crizei prin care trece economia mondială şi europeană, de procesul de la Maastricht şi problemele monetare, de şomajul de masă - 35 de milioane de şomeri, în Europa occidentală, fără şanse de a fi absorbiţi în perioada imediat următoare. După al doilea război mondial, dinamismul economic şi tehnologic, care a eliberat masiv forţă de muncă din agricultură şi industrie, a găsit un mare burete absorbant în dezvoltarea terţiarului, a sectorului serviciilor, care ocupă astăzi peste 60 la sută din forţa de muncă a acestor ţări. Dar acum şi serviciile sunt afectate de progresul tehnologic, de efectele automatizării, informatizării, care eliberează masiv forţă de muncă. De aceea, noi am spus: "şansa comună a ţărilor dezvoltate ca şi a noastră, este redresarea economică a acestei părţi de continent, Centrul şi Estul european, relansarea, modernizarea, dinamizarea economiei acestor ţări, ceea ce înseamnă creşterea puterii de absorbţie a unei pieţe cu mare potenţial, ceea ce va fi şi în beneficiul ţărilor occidentale". Pe scară mai largă, economia mondială este interesată în sprijinirea ţărilor slab dezvoltate, nu ca gest de generozitate faţă de aceste ţări, ci pentru echilibrul economiei mondiale, din care are de câştigat şi lumea bogată. Deci, nu este vorba de generozitate umană; aşa ceva nu există în relaţiile economice. În economie acţionează doar interesul. Aici nu este vorba, deci, de generozitate, ci de interese economice fundamentale 
care sunt reicproce, dacă nu vrem să se prăbuşească tot eşafodajul întregii economii mondiale, inclusiv al economiilor dezvoltate. Da. Există invitaţii reciproce. Eu l-am invitat în România pe preşedintele Salinas, domnia-sa m-a invitat în Mexic. Sperăm să concretizăm această vizită, fie a preşedintelui Salinas în România, fie a preşedintelui României în Mexic, poate chiar în cursul anului viitor. Am constatat că este apreciat ca un cadru favorabil pentru dezvoltarea economiei tuturor celor trei ţări, care dispun de un potenţial economic foarte mare, de o piaţă cu mari resurse. Cred că Mexicul este avantajat de această cooperare cu două ţări puternice, Statele Unite şi Canada. Sper să fie benefic, atât pentru această zonă şi pentru ţările componente, cât şi pentru zonele vecine, ale Americii Latine ca şi pentru dialogul economic cu celelalte zone majore, Europa şi Asia. Privim favorabil toate aceste iniţiative zonale, care urmăresc valorificarea potenţialului zonelor respective, ca şi capacitatea lor de a intra în cooperare cu celelalte zone. Aşa cum şi noi privim iniţiativele zonale, în perspectiva mai largă a integrării continentale şi mondiale. M-am întâlnit cu preşedintele Salinas de trei ori, la New York, Tokio şi Rio. Am avut câteva dialoguri plăcute şi am constatat un interes reciproc pentru problemele cu care se confruntă ţările noastre. După câte mi-am dat seama, şi pe plan politic, şi pe plan economic guvernarea Preşedintelui Salinas a reuşit câteva rezultate remarcabile, pentru stabilitatea politică a societăţii mexicane şi pentru dinamismul economic al Mexicului. Dacă apreciez corect, au fost şi acte de curaj din partea preşedintelui Salinas, în ceea ce priveşte stimularea unor procese economice, inclusiv această interconectare cu economia americană şi canadiană. Deci, am sentimentul că este o experienţă interesantă şi utilă. Nu numai pentru Mexic ci şi pentru cei care studiază asemenea experienţe, inclusiv pentru români, care se consideră prieteni ai Mexicului. Aş dori să vă mulţumesc pentru interesul pe care-l manifestaţi. Pentru noi, Mexicul, aşa cum spuneam, este o ţară prietenă. Noi faţă de America Latină nutrim dintotdeauna sentimente de deschidere şi de interes. În România, America Latină se bucură de sentimente deosebite. De aceea, v-aş ruga să transmiteţi poporului dumneavoastră aceste sentimente amicale, de prietenie şi solidaritate şi dorinţa de a vedea consolidându-se şi dezvoltându-se relaţiile dintre ţările şi popoarele noastre.


În actualele condiţii istorice, transformările structurale constituie în România un proces în plină evoluţie, cu unele poziţii bine consolidate şi cu altele în curs de edificare. Concomitent cu acţiunea ireversibilă pe calea democratizării şi a tranziţiei la economia de piaţă, România - ca ţară situată în zona centrală a Europei şi aflată în imediata vecinătate a regiunii balcanice - doreşte să fie, în continuare, un factor de echilibru, de stabilitate şi de promovare a unui climat de bună înţelegere. Vrem să întreţinem şi să dezvoltăm relaţii bune cu toate ţările din vecinătatea noastră, inclusiv cu toate statele din Balcani, printre care înscriem şi ţările nou apărute în fostul spaţiu iugoslav. În condiţiile actuale, în care, datorită crizei iugoslave, colaborarea în zonă este puternic afectată, apare ca foarte necesară consolidarea încrederii reciproce între state, armonizarea poziţiilor acestora, în consens cu eforturile comunităţii internaţionale îndreptate spre oprirea confruntărilor din spaţiul fostei Iugoslavii şi instaurarea păcii şi stabilităţii în această parte a Europei. În legătură cu conflictul din fosta Iugoslavie, care reprezintă o sursă periculoasă de tensiune în zonă, suntem deosebit de preocupaţi de cursul evenimentelor. România se pronunţă constant pentru soluţionarea prin mijloace exclusiv politice a crizei iugoslave. Consider că statele vecine cu fosta Iugoslavie pot avea un rol important în prevenirea extinderii conflictului. Neavând nici un fel de dispute cu ţările din zonă, şi întreţinând relaţii de colaborare cu acestea, România este hotărâtă să îşi aducă contribuţia la găsirea căilor de rezolvare paşnică a confruntărilor. Sunt de părere că instituirea unui sistem de garanţii din partea ţărilor vecine, conjugat cu garanţii ale comunităţii internaţionale, ar putea accelera procesul de pace şi ar contribui la instaurarea stabilităţii şi liniştii în zona aceasta atât de frământată a Europei. În opinia noastră, procesele care au loc în prezent vizează integrarea economiilor naţionale, tendinţă care se manifestă cu pregnanţă în Europa. Desigur, există acum o situaţie foarte dificilă, de criză, ca urmare a conflictelor din fosta Iugoslavie. Odată însă cu încetarea confruntărilor armate, s-ar crea posibilităţi pentru stabilirea de noi legături şi de revigorare a colaborării pe linia integrării. Procesele care au loc în diferite regiuni ale Europei sunt asemănătoare şi consider că este necesar să creăm un nou cadru al relaţiilor între ţările 
din această parte a Europei. Am în vedere aici atât relaţiile dintre entităţile statale constituite în spaţiul fostei Iugoslavii, cât şi între acestea şi statele vecine. Dezvoltarea ţărilor din Balcani trebuie privită în conexiune cu procesele general europene. Eforturile trebuie îndreptate spre folosirea resurselor umane existente în ţările noastre, precum şi spre afirmarea valenţelor europene prezente în această zonă. Grecia face parte din CEE şi participă la procesul de integrare europeană. Turcia, la rândul său, a dobândit experienţă privind cooperarea europeană. Acestea sunt componente importante ale dezvoltării potenţialului economic şi social în ţări ale zonei balcanice, care pot avea influenţă pozitivă în întreaga regiune. Există, aşa cum se ştie, proiecte mai vechi, cuprinzând idei valoroase referitoare la colaborarea balcanică şi care pot fi actualizate, în beneficiul rezolvării unor probleme pe plan ecologic, al sănătăţii, circulaţiei cetăţenilor, transporturilor, telecomunicaţiilor etc. Totul depinde, însă, de încetarea violenţelor din spaţiul fostei Iugoslavii. Evaluarea perspectivelor colaborării în Balcani trebuie să ţină seama de anumite cerinţe esenţiale. Este nevoie, înainte de toate, să se pună capăt confruntărilor în spaţiul fostei Iugoslavii. Noile state, create în acest spaţiu geo-politic, marcate de urmările razboiului şi decalajele dintre ele, vor fi nevoite să convieţuiască în pace, trebuind să se instituie un sistem de reconstruire a încrederii reciproce. 
Promovarea colaborării balcanice poate fi favorizată de omogenizarea principiilor pe care se intemeiază societăţile statelor din zonă, prin înaintarea lor pe calea democratizării, a pluralismului politic, instaurarea statului de drept, trecerea la economia de piaţă, garantarea drepturilor omului, respectarea drepturilor persoanelor aparţinând minorităţilor naţionale. Pe tărâmul conlucrării între ţările din Balcani, pot fi identificate noi forme de acţiuni bilaterale şi multilaterale care să beneficieze şi de asistenţa statelor dezvoltate şi a organismelor internaţionale, avându-se în vedere existenţa diverselor sectoare de interes general prentru procesul de dezvoltare pe continentul nostru. Suntem de părere că iniţiativele subregionale, ca de pildă Zona de Cooperare Economică a Mării Negre, colaborarea balcanică, Iniţiativa Central Europeană şi celelalte iniţiative regionale nu este normal să fie dispersate, ci ar trebui găsit un sistem de coordonare, iar noi ne-am gândit că proiectul cooperării dunărene ar fi o bună posibilitate în acest sens. Vreau să cred că demersurile pe care ţările din Balcani le vor întreprinde în continuare vor răspunde voinţei de pace şi bună vecinătate a popoarelor din zonă. Folosesc prilejul pentru a remarca relaţiile bune dintre poporul român şi poporul macedonean, statornicite în cursul istoriei, precum şi încrederea că acestea se vor extinde şi consolida în continuare.


Stimate domnului Preşedinte, Dragi prieteni slovaci, Doamnelor şi domnilor, Aş dori să îmi exprim sentimentele de satisfacţie pentru vizita oficială pe care o întreprind în Republica Slovacă, prima vizită, la acest nivel, după constituirea republicii Slovace, ca subiect distinct de drept internaţional. Sunt convins, domnule Preşedinte, că întâlnirea noastră şi convorbirile purtate într-o atmosferă deschisă, de prietenie, vor contribui la dezvoltarea colaborării dintre România şi Republica Slovacă pe un spectru larg, la mai buna cunoaştere a posibilităţilor de care dispun popoarele noastre pentru realizarea unor acţiuni de cooperare în această etapă dificilă de reformă şi tranziţie. Acestui ţel, suntem convinşi, îi va servi şi Tratatul privind relaţiile de prietenie şi colaborare între România şi Republica Slovacă pe care îl vom semna. După cum bine cunoaşteţi, în perioada care a trecut de la Revoluţia din decembrie 1989, în România s-au produs schimbări structurale şi instituţionale profunde, edificarea democraţiei şi a statului de drept, precum şi tranziţia la economia de piaţă, acestea constituind un proces ireversibil. Forurile legislative şi guvernamentale române au depus eforturi constante în vederea creării cadrului juridic adecvat pentru un stat de drept, pentru ca respectarea drepturilor omului, pluralismul politic, libera iniţiativă, proprietatea privată şi libertatea opiniei să facă parte din viaţa noastră cotidiană. Au fost obţinute rezultate certe pe calea promovării reformei economice, efectuării schimburilor de structură impuse de tranziţia la economia de piaţă. Este, după cum bine ştiţi din proprie experienţă, un proces greu, cu multe dificultăţi şi sacrificii. Concomitent cu aplicarea reformelor politice, economice şi sociale pe plan intern, înfăptuim o reconstrucţie a politicii noastre externe, în direcţia deschiderii României spre lume, a amplificării raporturilor cu toate statele, în primul rând cu cele europene şi vecine, pornind de la interesele naţionale ale României. În această perspectivă, România doreşte şi acţionează activ pentru integrarea sa în structurile şi instituţiile europene, încadrându-se în eforturile generale de edificare a unei Europe unite, a unui sistem viabil de securitate şi cooperare europeană, pentru a pune astfel capăt conflictelor deschise sau latente în vecinătatea frontierelor româneşti. Pe această linie se înscrie şi iniţiativa privind realizarea zonei de cooperare economică a Mării Negre, precum şi alte proiecte 
de cooperare subregională pe care România le sprijină, în concordanţă cu interesele sale naţionale. În acelaşi spirit, România a solicitat statutul de membru al Iniţiativei Central Europene şi primirea în alte structuri subregionale. Domnule Preşedinte, Această vizită îmi oferă ocazia fericită de a sublinia tradiţiile relaţiilor dintre ţările şi popoarele noastre, similitudinea unor momente şi etape din îndepărtata lor istorie. În cadrul acestor tradiţii, aş dori să evoc unul din multiplele momente semnificative şi anume conferirea, la 19 iunie 1937, a titlului de "Doctor Honoris Causa" al Universităţii Comenius din Bratislava, lui Nicolae Titulescu, ilustru diplomat român, de renume mondial. Cu acel prilej, Nicolae Titulescu declara: "Această onoare mi se face pe teritoriul Slovaciei, care este o prelungire a propriului meu teritoriu naţional, încât eu le consider pe amândouă un tot indivizibil. Slovacia a realizat în 20 de ani de independenţă atâtea progrese în domeniul material, ştiinţific, literar şi artistic, încât s-a putut spune pe bună dreptate că, pe aripile ei, cultura slovacă poartă victoriosuntregul geniu naţional către un nou şi splendid viitor". Geografia situează România şi Republica Slovacă, drept ţări a căror soartă comună a făcut ca popoarele lor să se sprijine reciproc şi să întreţină relaţii amicale ca buni vecini, deşi nu mai au o frontieră comună. Fără a face lungi incursiuni în istoria comună a oprimării imperiale cunoscute, la care au fost supuşi 
românii şi slovacii de-a lungul secolelor, aş dori să arăt că luna august 1968 rămâne în memoria românilor ca un act de solidaritate umană cu poporul dumneavoastră. Ne exprimăm convingerea că această vizită va stimula amplificarea dialogului româno-slovac, prin contacte mai frecvente, între factorii de decizie, inclusiv la vârf, pentru intensificarea raporturilor pe linie parlamentară şi guvernamentală, între agenţii economici, inclusiv privaţi, instituţii culturale şi alte organisme neguvernamentale din România şi Republica Slovacă. Între ţările noastre nu există probleme litigioase, ci, dimpotrivă, elemente care le unesc şi le apropie în calea lor spre economia de piaţă şi edificarea statului de drept. Convorbirile pe care le-am avut azi cu dumneavoastră sunt cuprinzătoare şi amicale, de natură să contribuie la înţelegerea reciprocă, la o dezvoltare reală a colaborării bilaterale. Cu aceste gânduri, propun să toastăm pentru: întărirea prieteniei şi cooperării dintre ţările noastre;prosperitatea popoarelor român şi slovac; în sănătatea dumneavoastră, domnule Preşedinte; în sănătatea tuturor celor prezenţi.


De asemenea, caracterul de masă al mişcării date; uneori se întâmplă să aibă loc mişcări care pot să aibă şi urmări radicale în viaţa societăţii viitoare, determinate de o mişcare "de palat", de o "lovitră de palat", de schimbare doar a unor figuri politice, a unor personaje care se află în fruntea mişcării, în fruntea societăţii şi în fruntea statului respectiv. Eu cred că în România s-a petrecut cu totul altceva. A fost o explozie socială, care a răsturnat structurile unui stat şi a pus bazele unui stat nou. Deci, din acest punct de vedere, Revoluţia română din 1989 a marcat o schimbare radicală în viaţa societăţii noastre. Eu cred că cele mai radicale schimbări s-au produs în viaţa politică a societăţii şi în relaţiile noastre sociale. Am făcut paşi mari în tranziţia de la o economie super-centralizată spre o economie de piaţă. Sunt multe discuţii, şi este bine că se discută; sunt polemici ascuţite în legătură cu felul în care se desfăşoară această tranziţie. Mă adresez, de această dată, Dumneavoastră, economiştilor şi specialiştilor în domeniul economiei naţionale. Eu am apreciat faptul că, imediat după decembrie, în ianuarie (1990 - n. n. ), s-a constituit un colectiv coordonat de academicianul Postolache, care a lucrat la elaborarea unei strategii a tranziţiei. A fost o schiţă, un început; dar a fost un început bun. Din păcate, noi nu ne-am putut permite, şi n-am avut posbilitatea, să lucrăm după un program al transformării. Am fost cu toţii luaţi de valurile schimbării şi ni s-au impus nişte coordonate date. A avut loc o demolare a vechilor structuri de stat, inclusiv, deci, ale conducerii economiei naţionale. Nimeni nu a mai vrut să mai ţină seama de structurile centrale; era o reacţie organică faţă de tot ceea ce era structură centralizată -şi CSP, şi MATF, şi centrale industriale şi aşa mai departe; ca, după câteva luni de zile, toţi să rămână descumpăniţi, pentru că nu mai aveau un punct de sprijin. Asta este una din conescinţele economiei centralizate; toată lumea era obişnuită să se redistribuie resursele naţionale într-un cadru unitar, centralizat. La un moment dat, s-au simţit cu toţii părăsiţi de acest punct de apel - pentru resurse financiare, pentru resurse materiale, pentru pieţe de desfacere, pentru contracte şi aşa mai departe. Eu zic că, într-un cadru normal - mă gândesc la cei ce au avut "revoluţii de catifea" - poate nu ne strica nici nouă o "revoluţie de catifea". Dar nu ne-a fost dat nouă, românilor, să parcurgem un asemenea proces, 
cu premize pregătitoare, şi apoi o translaţie lentă spre structuri noi. La noi procesul a avut un asemenea caracter exploziv şi demolator care ne-a creat foarte mari disfuncţionalităţi în interior, în cadrul economiei naţionale. In acelaşi timp, acest proces din România a fost concomitent cu procese de prăbuşire pe o zonă întreagă în care eram integraţi din punct de vedere economic şi în contextul unei recesiuni economice mondiale, în contextul unor fenomene de criză şi conflicte, care ne-au afectat direct - criza Golfului, blocada iugoslavă, situaţia din fosta Uniune Sovietică. Toate acestea au determinat, în viaţa economiei, o agravare situaţiei pe ansamblu. Industria lucrează, cum bine se ştie, cam la jumătate din capacitate astăzi, faţă de anul 1989. De aici, şi dezamăgirea de înţeles a oamenilor; pentru că a fost o răbufnire împotriva unui sistem care era legat de un proces de criză care se adâncise în economia noastră, cu efecte sociale grave asupra vieţii oamenilor; oamenii aşteptau ca, după această schimbare, să li se îmbunătăţească condiţiile de viaţă. Este adevărat, în cursul anului 1990, am reuşit anumite ameliorări. S-au pus pe seama unor tendinţe demagogice, electorale, pentru a da satisfacţie imediată şi a câştiga alegerile în 1990. Aici nu era vorba de o gândire, nici electorală şi nici ne-electorală, nici demagogică şi nici ne-demagogică. A trebuit să cedăm unor presiuni sociale reale, care aveau un fundament material în viaţa oamenilor. Am putut să rezistăm 
să nu reducem săptămâna de lucru? Asta ne trebuia nouă, în România, atunci? Toată lumea a vrut să ne aliniem la Europa! Săptămână redusă de lucru! A trebuit să returnăm aproape 30 de miliarde de lei - fondurile sociale. De asta aveam noi nevoie atunci? Dar am putut rezista? A trebuit să returnăm. Cu pumnul în masă ni se bătea: vin toate platformele industriale şi cer acest lucru! Si a trebuit să le returnăm. Am vrut să o facem treptat, să returnăm pe parcursul a trei ani de zile. Nu s-a admis. Săptămâna redusă de lucru - am zis să o facem pe bază de calcul economic; să se înceapă întâi cu o săptămână pe lună; să se vadă ce rezultate dau, dacă nu se deteriorează indicatorii economici - producţie, productivitate şi aşa mai departe; şi apoi, treptat, două săptămâni, trei, până ce se reduce săptămâna de lucru pe ansamblu. Toată lumea a zis "da", dar ştiţi foarte bine cum s-au petrecut lucrurile. Deci, nu întâmplător - pentru că pe scară mondială aceste discrepanţe riscă să devină problema explozivă cea mai periculoasă pentru echlibrul şi stabilitatea internaţionla - de acum, ţările occidentale au început să devină îngrijorate în legătură cu fenomenele de migraţie dinspre Est. Dar, în contextul agravării acestor fenomene, procesele de migraţie pot să capete dimensiuni catastrofale. Năvălirea lui Gingis Han în Europa rămâne "floare la ureche"; atunci veneau câteva zeci de mii de mongoli călare dinspre Asia şi au înspăimântat Europa! Acum, această migraţie poate să capete dimensiuni de sute de milioane de oameni. Iată care a fost replica unui chinez, acum vreo doi ani de zile: la o conferinţă de presă, după ce a vizitat mai multe şţări europene, un jurnalist mai agresiv, aşa cum avem şi noi, l-a luat la întrebări - ei când au de gând să liberalizeze China, să deschidă frontierele, să meargă pe urmele ţărilor din Estul Europei, pe urmele Rusiei; chinezul s-a uitat la el mirat, şi a spus: domnule am să-ţi răspund cu o întrebare: eu am vizitat mai multe ţări europene şi am vvăzut că lumea este îngrijorată în legătură cu fenomenele de migraţie; m-am interesat despre ce este vorba şi mi-au spus că este vorba de câteva zeci de mii, sute de mii de oameni care vin de prin ţările europene şi de undeva din apropiere, din Orientul Apropiat; eu te întreb pe dumneata, dacă ar veni o sută de milioane de chinezi mâine, Europa este pregătită să-i primească? ; pentru China o sută de milioane nici nu se simte! , dar Europa nu ştiu dacă este pregătită să-i primească, aşa că gândiţi-vă 
mai bine când vorbiţi despre această liberalizare şi de deschiderea frontierelor Chinei. Adică, procesele sunt, într-adevăr, grave şi comportă o analiză foarte serioasă. Noi am tratat această chestiune la Crans-Montana în context european. A apărut în Europa o conjunctură nouă: au dispărut blocurile militare opuse; s-a creat un cadru politic de comunicare între ţările europene şi procesele de participare în cadrul CSCE, la Consiliul Europei; în alte organisme de comunicare general-europeană, care s-au extins, s-a creat un climat nou. Dar, apare o nouă barieră între Estul şi Vestul continentului: bariera economică. Si riscă să se adâncească; s-a adâncit, de altfel, în aceşti câţiva ani de zile această barieră, această discrepanţă între Vestul şi Estul continentului. Chestiunea nu este legată numai de interesul nostru ca ţară şi de interesul altor ţări aflae în fază de tranziţie. Problema se pune la scară continentală, pentru că, astăzi, economia ţărilor dezvoltate trece printr-o recesiune profundă, cu efecte sociale grave: sunt 35 de milioane de şomeri în Europa occidentală în momentul de faţă, fără nici o şansă de absorbţie. După al doilea război mondial, întreaga dezvoltare economică, bazată mai ales pe progresul tehnologic foarte rapid, care a eliberat foarte multă forţă de muncă din sectoarele primare şi secundare, din agricultură şi din industrie, a avut o şansă: dezvoltarea terţiarului, dezvoltarea sectoarelor de servicii. Acestea au absorbit forţa de muncă eliberate 
din sectoarele primare şi secundare. Astăzi această şansă nu mai există, pentru că terţiarul este, la rândul lui, afectat de progresul tehnologic: pătrunderea automatizării şi informatizării în toate sectoarele vieţii sociale - şi în sistemul bancar, financiar, în comerţ - eliberează forţă de muncă din servicii diverse. Si fenmomenul se agravează. Această chestiune a fost ridicată cu acuitate de reprezentanţii acestor ţări. In contactele pe care le-am avut, am înţeles că Franţa se apropie de 20 la sută şomeri; în Spania, mi s-a spus, sunt 15 la sută şomeri; deci, fenomenul se amplifică şi aceşti şomeri nu au şanse de absorbţie. Noi le-am şi spus: domnilor, şansa este comună, unică: trebuie să privim Europa în ansamblu, într-o integrare mai generală; şansa voastră, a Ocidentului, este ridicarea economiei ţărilor din Estul continentului; ridicarea lor economică înseamnă creşterea capacităţii de absorbţie a acestei pieţe enorme, de câteva sute de milioane de oameni, cu resurse naturale, cu resurse intelectuale şi umane foarte mari. Deci, aici nu este vorba şi noi nu trebuie să apelăm la ajutor, la înţelegere, la generozitate din partea ţărilor bogate. Nu asta este atitudinea pe care trebuie să o adoptăm! In economie nu există nici generozitate şi nici ajutor dezinteresat! In economie prevalează o singură categorie; interesul! Dar, astăzi, interesele sunt comune. Interesele ridicării economiilor acestor ţări în tranziţie corespund intereselor ţărilor dezvoltate, pentru a lărgi piaţa continentală. Acelaşi lucru se pune la scară mondială. Deci, eu cred că noi trebuie să dezvoltăm o nouă gândire economică, în general: şi pentru abordarea problemelor naţionale, şi pentru abordarea problemelor sistemului economic naţional, ce vrem să construim, încotro mergem, care vor fi trăsăturile fundamentale ale acestui sistem economic. Aici sunt dispute multe şi cu tranziţa şi cu ritmuri şi aşa mai departe. Ritmurile, nici ele, nu sunt elemente de dorinţă subiectivă; sunt determinate de realităţi obiective. Dacă ar fi după dorinţe subiective, mâine, dacă am putea, am face toată tranziţia; toată privatizarea necesară; toată liberalizarea necesară; să ne trezim "peste noapte" dintr-un sistem pe care l-am părăsit într-un sistem nou! Se poate aşa ceva? Sistemele economice sunt sisteme cu mare inerţie, pentru că ele sunt legate de structuri ale economiilor naţionale, de raporturi între diferite ramuri, la macroscară şi la microscară, sunt legate de o anumită legislaţie, de o anumită 
structură instituţională, de anumite mecanisme şi de o anumită mentalitate, fiecare din acestea având inerţiile lor. In politică, mai repede se pot promova transformări radicale, bruşte. In economie, viaţa demonstrează cu nu este posibil. Se vorbeşte de privatizare, că merge prea încet la noi. Probabil. Sunt multe incoerenţe între diverse instituţii care trebuie să lucreze în această direcţie. Anglia a făcut privatizare în anii '70. Privatizarea nu este o treabă nouă, pentru ţările noastre. In '45 în Anglia s-au produs naţionalizări, cu venirea laburiştilor la putere; în '70 s-au luat măsuri de privatizare a unor sectoare, care fuseseră naţionalizate. Intr-o economie ca cea britanică, cu potenţialul ei, al fostului imperiu - centrul celui mai mare imperiu colonial - care domina economia mondială şi care a domniat econoimia mondială timp de vreo două secole -, cu mecanisme de piaţă puse la punct, şi nu şi-au permis să facă această privatizare parţială decât pe parcursul a zece ani. Aceasta nu numai pentru că englezii sunt mai lenţi în gândire, ci pentru că sunt oameni care judecă cu cumpănire; schimbările, reorganizările produc şi dezorganizări. Deci, aici nu este vorba de a nu dori să facem cât mai repede. A face mai repede trebuie să ai şi cu ce! Trebuie să ai şi posibilităţi - şi cadru social, şi cadru material, şi instrumente, şi instituţii şi aşa mai departe. Deci, aici, lupta politică, din păcate, poluează cadrul, climatul, fundalul desfăşurării unor analize de fond, serioase, 
asupra economiei noastre, asupra problemelor cu care se confruntă economia naţională şi cum anume să proiectăm, să creionăm modul cel mai raţional şi optim de abordare şi soluţionare a acestor probleme. Eu vă chem deci, în încheiere - mă scuzaţi că, la o asemenea adunare festivă, am intrat în probleme oarecum "pământene", cu care ne confruntăm în viaţa politică şi economică a ţării; dar cred că este mai bine, pentru că am văzut că se continuă dezbateri pe probleme serioase ale economiei noastre - aş face apel la forţele economiştilor noştri să realizăm o asemenea conlucrare, un asemenea cadru de participare activă a tuturor celor care pot să concure la elaborarea unei analize de fond şi a unui program, a unei strategii naţionale care să ne ajute să ne încadrăm pe o traiectorie cât mai eficientă pentru viaţa economiei noastre. Eu vă mulţumesc şi vă urez succes, ca instituţie şi ca economişti.


Doamnelor şi domnilor, La sfârşit de mileniu, într-o lume care îşi caută noi făgaşuri, noi puncte de sprijin, într-o lume în care adevărul, binele şi iubirea coexistă cu greu, într-un echilibru extrem de fragil, cu războiul, criza economică, drogul şi violenţa, omenirea păstrează o oază perenă a afirmării demnităţii şi frumuseţii sale. Aceasta este şi mai ales trebuie să rămână Teatrul. A IV-a ediţie a Festivalului Naţional de Teatru, aflat sub semnul geniului ce îl impune numele marelui şi eternului I. L. Caragiale, se desfăşoară într-un timp al ţării, de loc uşor, într-un timp în care cultura nu are, din nefericire, cum să rămână în afara greutăţilor pe care schimbarea unei lumi o aduce cu sine. Cu toate acestea, teatrul românesc a fost, este şi trebuie să rămână o certitudine a culturii noastre. O afirmăm noi, şi - în egală măsură - o afirmă şi mulţi iubitori ai Thaliei din ţări cu îndelungată tradiţie în arta scenică care i-au întâmpinat cu stimă şi preţuire pe solii teatrului românesc, purtători ai mesajului spiritualităţii noastre naţionale. Aplauzele, cuvintele calde de apreciere răsplătesc o muncă fără odihnă, plină de pasiune şi înnobilată de dăruirea artistică care pretinde fiecăruia atâtea sacrificii şi renunţări. Dar, mai mult decât atât, răsplătesc o şcoală de teatru formată de-a lungul multor generaţii sub semnul talentului şi al necontenitei aspiraţii spre desăvârşire. Astăzi, fără îndoială, interesul pentru teatru al spectatorului este concurat de alte preocupări cotidiene presante. Fenomenul nu marchează însă disoluţia acestei minunate arte. Imi exprim convingerea că teatrul - ca oglindă a lumii - va rămâne pururi tânăr, găsind în el resursele de a depăşi momentele de cumpănă şi de a renaşte prin strădaniile adesea eroice ale slujitorilor săi. Prezenţa în această ediţie a Festivalului a unor manifestări cu caracter teoretic, cum ar fi Forumul Dramaturgiei Româneşti, având ca temă "Dramaturgia românească pe scenă după Decembrie 1989", reprezintă pentru spectatorul român speranţa că nu vom fi uitat cât de datori suntem să întregim moştenirea lăsată de genialul patron al acestui Festival - marele Ion Luca Caragiale. Pentru ce ESTE dar, mai ales, pentru ce sper că VA FI MEREU TEATRU ROMĂNESC şi oamenii săi de care sunt atât de legat sufleteşte, doresc din inimă succes acestui Festival, declarând că fără înalta cotă a creativităţii oamenilor noştri de teatru, fără dramaturgii români, fără talentaţii noştri regizori şi fără extraordinarii noştri 
actori, fără toţi cei care slujesc teatrul, viaţa noastră ar fi mai searbădă şi aceasta pentru că noi toţi avem nevoie de Teatru.


Domnule Preşedinte, Domnilor şefi de stat şi de guvern, Doamnelor şi domnilor, In aceste momente solemne doresc să exprim întreaga mea gratitudine pentru primirea României în familia francofoniei. Vă rog să îmi permiteţi să vă asigur că prin acest act aţi făcut dreptate unei ţări care, în mod tradiţional, prin cultura sa, iar din punct de vedere politic, prin aspiraţia sa către lumea pluralismului şi democratiei, este intim legată de Francofonie. Tin să mulţumesc Preşedintelui Republicii Mauritius, domnului Cassam Uteem, ca şi domnului Prim ministru Anrood Jugnauth, pentru a ne fi invitat la această conferinţă istorică. Folosesc acest prilej mulţumindu-le, de asemenea, pentru primirea călduroasă care ne-a fost rezervată, încă de la sosirea noastră la Port Louis. Este pentru mine o datorie şi în acelaşi timp o onoare să exprim cele mai vii mulţumiri Preşedintelui Republicii Franceze, domnul François Mitterrand, care a încurajat şi favorizat apropierea noastră de Francofonie şi a avut bunăvoinţa de a pune pecetea prieteniei sale asupra cererii de adeziune a României. Dumneavoastră, domnilor şefi de stat şi de guvern, vă exprim întreaga noastră gratitudine şi vă asigur că România îşi asumă îndatorirea respectării valorilor noastre comune: limba şi cultura franceză care ne apropie, idealul cooperării pentru dezvoltarea noastră, credinţa în om şi aspiraţia către libertate. As dori să închei intervenţia mea printr-un omagiu adus tuturor celor care au contribuit la integrarea deplină a României într-o familie politică unită prin limba franceză şi prin aspiraţia de a pune în valoare cultura şi civilizaţia pe care popoarele noastre le împărtăşesc, ca fundament solid al dezvoltării lor.


Domnule Preşedinte, Domnilor şefi de stat şi de guvern, Doamnelor şi domnilor, Ne aflăm la ora când o conştiinţă democratică prinde contur la scară mondială. Democraţia se bucură de o legitimitate cvasi universală. Suntem cu toţii de acord că democraţia asigură cadrul necesar exercitării depline a drepturilor omului, ale omului real, iar nu ale celui abstract. Sunt bucuros că astăzi ne aplecăm asupra unei teme atât de importante: drepturile omului şi dezvoltarea. După prăbuşirea totalitarismului, România a urmat drumul transformării într-un stat de drept. Incă de la primul său articol, noua noastră Constituţie consacră statul de drept, democratic, în care demnitatea, drepturile şi libertăţile cetăţenilor, libera dezvoltare a personalităţii, justiţia şi pluralismul politic reprezintă valori supreme. Alegerile legislative şi prezidenţiale din anul trecut pun fără îndoială în evidenţă, pentru orice observator obiectiv, existenţa în România a unui proces politic, economic şi social care urmează irevocabil calea respectului valorilor democratice. Această perioadă nu a înlăturat, totuşi, greutăţile interne şi externe cu care România este confruntată. Aşa cum arată experienţa ultimilor patru ani, în toate fostele state ale "socialismului real", crearea condiţiilor pentru dezvoltarea economiei de piaţă, pornind de la o structură etatizată, hiper-centralizată, reprezintă o sarcină dificilă, pe termen lung, care are importante costuri sociale, cum ar fi şomajul ridicat, inflaţia şi o scădere masivă a nivelului de viaţă al populaţiei. La acestea se adaugă conjunctura economică internaţională nefavorabilă şi climatul de tensiune creat de conflictele regionale care şi-au făcut apariţia pe continentul european. In aceste împrejurări, devine cu atât mai important rolul instituţiilor de cooperare internaţională, din rândul cărora Francofonia face parte integrantă. După opinia noastră, nu există democraţie viabilă fără dezvoltare economică şi libertate, după cum, de asemenea, ea nu este de conceput fără o autentică cultură a democraţiei, care presupune, ea însăşi, civismul, toleranţa, educaţia, libera circulaţie a ideilor. Cred că pentru civilizaţia noastră, la acest sfârşit de secol, problema cheie, crucială, este dezvoltarea, reducerea discrepanţelor dramatice care există între ţările bogate şi ţările sărace. Diminuarea acestor discrepanţe nu este numai în interesul popoarelor sub-dezvoltate, ci şi în interesul ţărilor dezvoltate şi al economiei mondiale în ansamblul său. 
Deoarece, altfel, adâncirea acestor decalaje ar putea deveni o sursă periculoasă pentru echilibrul mondial, pentru pacea şi stabilitatea generală. In acest scop, nu este nevoie de gesturi de generozitate ori de ajutoare umanitare - sau, în orice caz, acestea nu sunt suficiente - ci este necesară o abordare nouă şi o nouă gândire politică în ceea ce priveşte relaţiile economice internaţionale, întemeiate pe parteneriat între egali. Sprijinind eforturile ţărilor sub-dezvoltate, precum şi ale ţărilor în tranziţie pentru dezvoltarea, modernizarea şi întărirea economiilor lor naţionale, ca şi pentru creşterea nivelului de viaţă al popoarelor acestor ţări, aceasta se va reflecta în capacitatea sporită a pieţelor lor interne, ceea ce ar avea efecte benefice şi pentru economia mondială. Doamnelor şi domnilor, România vine în mişcarea francofonă cu dorinţa unei solide ancorări pe tărâmul cooperării economice, culturale şi politice, pe care această comunitate le presupune. Afinităţile noastre culturale cu Francofonia trebuie întărite de un fundament economic, pe care noi putem şi trebuie să-l construim. România este o ţară cu importante resurse umane şi naturale, având o economie cu mari posibilităţi de cooperare în domeniile industriei, agriculturii şi turismului. România dispune de o infra-structură care face din ea o piaţă foarte interesantă şi un partener semnificativ pentru ţările reprezentate la această conferinţă, integrând-o, astfel, puternic în circuitul Francofoniei. De altfel, 
raporturile cu lumea francofonă sunt asigurate şi în domeniile educaţiei şi culturii, prin marele număr de studenţi provenind din ţările membre, care se află în universităţile româneşti, prin conectarea României la Consiliul televiziunii France Internationale, la Radio France Internationale şi la TV 5 Europe, cât şi prin ansamblul sistemului şcolar şi universitar pentru studiul limbii franceze. Reîntoarcerea ţării noastre în sânul familiei căreia îi aparţine prin tradiţie istorică şi culturală, şi de care noi suntem legaţi prin profunde afinităţi de limbă - dată fiind originea noastră latină -, nu poate fi decât benefică. Cu atât mai mult cu cât această mare familie, care numără deocamdată 47 de ţări de pe toate cele cinci continente, este o familie care, în lumea de mâine, se doreşte un factor de echilibru, un ferment al libertăţii şi progresului, al democraţiei, al dezvoltării, pe scurt, o familie având ca obiectiv cultivarea valorilor umaniste pe care le împărtăşeşte. Prin misiunea şi vocaţia sa, Francofonia devine pentru România un laborator al cooperării edificate sau în curs de edificare, pentru popoarele care acceptă să se manifeste, în noul mediu internaţional, sub semnul solidarităţii. Urmând ideile celor ce vegheză la destinul mişcării noastre, idei pe care şi eu le împărtăşesc, Francofonia reprezintă o sinteză între aspiraţia generală spre universalitate şi aspiraţia proprie fiecărui popor spre identitate. Adeziunea noastră este plină de speranţă şi corespunde convingerii că România, obiectivele sale politice şi economice, vin în întîmpinarea scopurilor mişcării Francofoniei. Pentru a contribui la extinderea ariei pe care străluceşte, în Europa Orientală, marea familie francofonă, doresc să propun candidatura României pentru a găzdui, în 1997, cea de a VII-a reuniune la nivel înalt a ţărilor având în comun folosirea limbii franceze.


Domnule Preşedinte, Doamnelor şi Domnilor, Doresc să exprim mulţumirile mele cele mai sincere pentru invitaţia de a vizita minunata Dumneavoastră ţară şi pentru calda primire rezervată delegaţiei noastre. Am venit aici cu convingerea că discuţiile noastre vor conduce la o mai bună cunoaştere reciprocă şi ne vor ajuta să găsim cele mai bune căi şi mijloace pentru a întări prietenia şi cooperarea dintre România şi Africa de Sud. Domnule Preşedinte, Vă aduc, din România, un mesaj de bunăvoinţă şi prietenie. Noi suntem un popor cu o istorie bi-milenară, care încearcă, asemenea poporului Dumneavoastră, să-şi găsească un loc demn într-o lume dinamică şi fascinantă. Revoluţia din Decembrie 1989 a pus capăt unui regim totalitar, care a stăpânit România mai bine de patru decenii. Ea a generat schimbări radicale şi ireversibile, care au plasat ţara noastră pe calea democraţiei. Parcurgând un întreg proces de tranziţie, România a reuşit să-şi creeze principalele instituţii ale statului de drept. Avem o Constituţie modernă, elaborată şi aprobată de Parlament şi apoi validată printr-un Referendum naţional, în decembrie 1991. Constituţia garantează pluralismul politic, proprietatea privată şi drepturile fundamentale ale omului. Tranziţia, mai ales în domeniul economic, se dovedeşte a fi un proces mai lung şi mai dificil decât se aştepta în general, cu costuri sociale ridicate. Recesiunea economică, inflaţia şi şomajul afectează importante sectoare ale populaţiei. Cu toate acestea, doresc să subliniez că România, în ciuda dificultăţilor generate de procesul de tranziţie, are un potenţial economic semnificativ, capacităţi tehnologice şi industriale importante şi o forţă de muncă înalt calificată. Acest lucru este cu deosebire valabil în domeniul industriilor româneşti de prelucrare, mai ales mecanică, electro-tehnică şi petro-chimică. De fapt, principalele produse pe care le exportăm în ţara Dumneavoastră provin din aceste sectoare. Schimbările complexe şi profunde iniţiate în decembrie 1989 au inclus şi deschiderea către lume a României. Republica Africa de Sud şi-a găsit astfel, alături de alte ţări africane, locul său important în politica noastră internaţională. Deoarece atât România cât şi Africa de Sud traversează o perioadă de tranziţie, făcând eforturi pentru dezvoltarea şi întărirea unor societăţi civile democratice, este firesc să împărtăşim un sentiment de solidaritate şi să găsim căi şi mijloace pentru a lărgi sprijinul nostru reciproc. Sperăm că vizita noastră 
aici va crea premisele necesare pentru ca agenţii economici din ţările noastre să valorifice potenţialul economic al României şi Africii de Sud, cu scopul de a promova schimburile bilaterale de bunuri, servicii şi capital. Convenţia de Cooperare, pe care tocmai am semnat-o, sunt încredinţat, va asigura cadrul necesar unei dezvoltări constante a raporturilor noastre în toate domeniile, în beneficiul reciproc al ţărilor noastre. Domnule Preşedinte, România a urmărit cu interes evoluţiile politice din Africa de Sud. Salutăm paşii întreprinşi pentru abolirea apartheid-ului şi crearea fundamentului pentru o societate democratică. Rolul efectiv pe care l-aţi jucat, Domnule Preşedinte, în întreg acest proces, este larg recunoscut. V-aţi asumat mari responsabilităţi şi riscuri politice şi aţi întreprins paşi consecvenţi şi înţelepţi pentru promovarea idealurilor egalităţii şi justiţiei, pentru reintegrarea Republicii Africa de Sud în cadrul comunităţii internaţionale. Doresc să vă felicit pentru viziunea Dumneavoastră politică şi pentru hotărârea pe care aţi demonstrat-o în realizarea democraţiei, pluralismului şi prosperităţii în Africa de Sud. Doresc, de asemenea, să adresez felicitări domnului Nelson Mandela, liderul ANC, pentru contribuţia sa la importantele progrese realizate în negocierile vizând instaurarea democraţiei şi păcii sociale în ţara Dumneavoastră. Recenta hotărâre prin care vi se acordă Premiul Nobel pentru Pace, Dumneavoastră domnule Preşedinte şi domnului Mandela 
- o decizie pe care noi am salutat-o - reprezintă o binemeritată recunoaştere a eforturilor pe care Dumneavoastră le-aţi depus împreună, pentru a determina aceste schimbări istorice. Apreciem de asemenea eforturile altor forţe politice şi sociale care au contribuit la acest proces. Sperăm că alegerile care vor avea loc în aprilie 1994 vor marca împlinirea strădaniilor Dumneavoastră, ale tuturor, şi vor asigura reintegrarea rapidă a Republicii Africa de Sud în comunitatea internaţională. Domnule Preşedinte, Cu speranţa că într-un viitor foarte apropiat vom avea plăcerea să vă urăm "Bun Venit la Bucureşti!" şi să continuăm dialogul politic dintre ţările noastre, permiteţi-mi să toastez:- pentru continua întărire a legăturilor de prietenie dintre ţările şi popoarele noastre;- pentru fericirea şi bunăstarea cetăţenilor Africii de Sud;- pentru sănătatea şi fericirea personală a Excelenţei voastre;- pentru sănătatea şi fericirea tuturor celor prezenţi astăzi, aici.

Domnule Preşedinte, Excelenţe, Domnilor, Permiteţi-mi să încep prin a adresa, încă o dată, mulţumirile mele sincere şi ale delegaţiei care mă însoţeşte, pentru calda primire şi ospitalitatea de care ne bucurăm. Actuala noastră vizită la Nairobi este o expresie a prieteniei dintre popoarele noastre, a voinţei politice a României de a dezvolta relaţiile sale tradiţionale cu Kenya. Dialogul ne va oferi ocazia să împărtăşim experienţa noastră şi să facem schimb de informaţii asupra realizărilor noastre, ca şi asupra dificultăţilor cu care ne confruntăm. Domnule Preşedinte, Multe din preocupările actuale ale României şi ale Kenyei sunt asemănătoare. Eforturile noastre sunt orientate spre continuarea şi întărirea procesului de democratizare, crearea instituţiilor statului de drept, realizarea pluralismului politic, a reformei economice şi a tranziţiei la economia de piaţă, garantarea şi respectarea deplină a drepturilor şi drepturilor fundamentale ale omului. Domnule Preşedinte, In Decembrie 1989, poporul român s-a ridicat şi a răsturnat un regim opresiv, incompatibil cu natura fiinţei sale naţionale, un regim ostil drepturilor şi libertăţilor umane fundamentale. In cei aproape patru ani care s-au scurs de atunci, situaţia s-a schimbat radical, mai ales în domeniul vieţii politice şi al drepturilor şi libertăţilor fundamentale ale cetăţenilor. Am adoptat o nouă Constituţie, modernă şi democratică. Au fost realizate instituţiile fundamentale ale statului de drept, bazat pe separaţia puterilor în stat. Cu toate acestea, tranziţia la economia de piaţă şi restructurarea economică se dovedeşte mai dificilă şi mai complexă decât se anticipa. In ciuda acestor impedimente, procesul de reformă economică este acceptat ca o necesitate de către toate forţele politice din ţara noastră. Suntem încrezători că progresele înregistrate în aplicarea programului de reformă vor duce la oprirea declinului economic şi la relansarea economiei. Domnule Preşedinte, Doresc să îmi exprim satisfacţia pentru dialogul politic româno-kenyan, realizat prin vizitele reciproce la nivelul preşedinţilor celor două Parlamente şi al guvernelor. El a stimulat dezvoltarea relaţiilor bilaterale, în beneficiul nostru reciproc. Va trebui să continuăm acest dialog, mai ales prin consultări periodice între ministerele afacerilor externe, asupra problemelor bilaterale şi internaţionale de interes comun. Tinând cont de potenţialul economic şi de resursele ţărilor noastre, sunt pe deplin încrezător că agenţii economici 
din România şi Kenya vor identifica multiple domenii de interes reciproc, cum ar fi: industria chimică, construcţia de maşini, echipamente miniere, agricultura, industria textilă, a pielii, transporturile maritime, exploatarea zonelor libere etc. Folosesc acest prilej pentru a exprima şi în acest context interesul real al României pentru dezvoltarea şi întărirea relaţiilor cu Kenya, ca şi cu celelalte ţări ale continentului african, pe baza tradiţiilor deja existente, care s-au format de-a lungul mai multor decenii. Suntem conştienţi de faptul că ţările africane şi-au exprimat temerea de a fi tot mai mult marginalizate, pe arena internaţională. Doresc să folosesc acest prilej pentru a vă asigura şi pe Dumneavoastră - aşa cum am făcut-o recent cu toţi şefii misiunilor diplomatice din ţările africane, acreditaţi la Bucureşti - că România nu a neglijat niciodată relaţiile sale cu ţările din Africa şi nu o va face niciodată. O ţară ca România, cu interese economice şi politice relativ ample, nu poate fi indiferentă faţă de un grup de state atât de mare, de pe un continent cu imense resurse umane şi materiale. Aceste consideraţii sunt în mod deosebit valabile pentru relaţiile româno-kenyene. De aceea, sunt încrezător că vizita noastră va promova un parteneriat solid şi statornic între România şi Kenya. Permiteţi-mi să toastez pentru prosperitatea şi bunăstarea Kenyei şi a poporului său. Vă doresc Dumneavoastră, domnule Preşedinte, şi tuturor celor pe care Dumneavoastră îi 
reprezentaţi cu succes, fericire personală şi vă asigur că aţi avut şi veţi avea întotdeauna în poporul român un prieten de nădejde. Vă mulţumesc. 

Conferinţa Naţională a Partidului Democrat Agrar din România este un plăcut prilej de a vă adresa salutul meu cordial, împreună cu urări de succes în desfăşurarea activităţii Dumneavoastră. Partidul Democrat Agrar şi-a adus o contribuţie importantă la configurarea noii vieţi politice româneşti, la cristalizarea unui climat de dialog şi cooperare, la consolidarea statului de drept şi a instituţiilor democratice. Am apreciat modul constructiv în care v-aţi manifestat în competiţia politică -mai ales în campaniile electorale -, în Parlament, în instituţiile locale ale puterii şi administraţiei de stat. Sunt convins că această atitudine va caracteriza şi pe viitor partidul Dumneavoastră. După cum constatăm, România parcurge una dintre cele mai dificile perioade ale tranziţiei. In acest context, este necesar ca toate forţele politice să contribuie la evaluarea realistă a resurselor, a posibilităţilor şi perspectivelor, astfel încât, printr un efort conjugat, să asigurăm oprirea declinului economic şi crearea premiselor necesare relansării, concomitent cu procesul de continuare a reformei. Partidul Dumneavoastră, unul dintre partidele moderne ale ţării, cu o largă deschidere socială îşi are principalul punct de sprijin în lucrătorii şi specialiştii din agricultura românească, în lumea satului românesc. Aceasta mă îndreptăţeşte să cred că dezbaterile din cadrul partidului, inclusiv cele prilejuite de această conferinţă, vor contribui la conturarea soluţiilor pentru refacerea potenţialului productiv al agriculturii, pentru organizarea proprietăţii în acest domeniu vital în forme moderne competitive, eficiente. Este important, astăzi, ca forţele politice să diversifice modalităţile de dialog, în vederea identificării şi rezolvării problemelor reale ale ţării, grăbirii procesului de structurare a vieţii politice în acord cu cerinţele dezvoltării naţonale şi integrării României în structurile lumii contemporane. In acest context, urmărim demersurile Dumneavoastră îndreptate spre contacte, consultări, spre conturarea unor platforme de conlucrare cu alte forţe politice. De altfel, apreciez că prin asemenea acţiuni, cât şi prin altele, va fi cu putinţă articularea unui sistem pluripartidist matur în România, în măsură să asigure stabilitatea politică şi normalitatea vieţii noastre democratice. Convins că binele nostru nu poate izvorî decât din lucrarea pentru binele ţării, vă transmit Dumneavoastră, participanţilor la Conferinţa Naţională a Partidului Democrat Agrar din 
România, urările mele de succes.

Am aflat cu plăcere despre aprobarea de către Camera Reprezentanţilor a Statelor Unite a Acordului Nord American de Liber Schimb. Folosesc acest prilej pentru a vă felicita pentru un asemenea pas important nu numai pentru Statele Unite şi ceilalţi parteneri din NAFTA, ci şi pentru revigorarea economică în Europa şi în întreaga lume. Sunt încredinţat că angajamentul Dumneavastră faţă de promovarea liberului schimb, reducerea barierelor şi înlăturarea protecţionismului va contribui la intensificarea eforturilor celorlalte naţiuni în strădania lor comună de a favoriza expansiunea economică şi pieţele deschise, ca premisă a evoluţiei politice spre o lume mai bună şi mai prosperă. Acesta este un moment semnificativ pentru promovarea creşterii economice, precum şi pentru relaţii economice internaţionale noi şi mai sănătoase, inclusiv pentru relaţiile româno-americane, în contextul actual al restabilirii clauzei naţiunii celei mai favorizate pe plan bilateral. 

Aş dori să mă alătur participanţilor la această emoţionantă manifestare, pentru a omagia şi cinsti memoria eroului naţional Avram Iancu, exponent organic al conştiinţei româneşti şi simbol luminos al luptei poporului nostru pentru libertate naţională. Se cuvine ca dezvelirea acestui monument închinat lui Avram Iancu, în centrul municipiului Cluj-Napoca, astăzi, în ajunul Zilei Naţionale a României, când sărbătorim 75 de ani de la împlinirea visului multisecular al românilor, să fie un prilej firesc de a evoca permanenţa năzuinţei noastre pentru libertate şi unitate naţională, sacrificiile şi eforturile pe care poporul român le-a depus în slujba acestui scump ideal, ce i-a insufleţit de-a lungul veacurilor în lupta continuă pentru a-şi apăra limba, cultura, identitatea şi pământul pe care s-a născut, pentru a-şi afirma drepturile şi voinţa de a se constitui ca naţiune de sine stătătoare. Revoluţia din la 1848 şi mişcarea condusă de Avram Iancu reprezintă o pagină de strălucit eroism în cartea istoriei noastre. Avram Iancu a organizat şi a condus o revoluţie furtunoasă, în cetatea inexpugnabilă a Munţilor Apuseni, călăuzit de principiul sacru al libertăţii naţionale, dovedind lumii că poporul român este pe deplin conştient de drepturile sale legitime şi este decis să lupte până la sacrificiul suprem pentru a-şi apăra fiinţa naţională, în vatra dăinuirii sale ne întrerupte. Cu o clarviziune istorică ce venea din secole de nedreptăţi şi speranţe înşelate, românii şi fruntaşii revoluţiei din Transilvania au înţeles atunci că drepturile sociale nu pot fi despărţite de cele naţionale, că poporul român, dintotdeauna majoritar pe aceste meleaguri, nu poate accepta o libertate ce ar avea ca preţ sacrificiul identităţii sale naţionale. Acesta a fost crezul de neclintit în numele căruia Avram Iancu, "Craiul munţilor", urmat de cetele moţilor, s-a ridicat frontal pentru a respinge proiectele samavolnice ale celor care voiau să perpetueze o nedreptate strigătoare la cer, nesocotind drepturile românilor şi voinţa lor de a se organiza ca naţiune de sine stătătoare şi independentă, aşa cum, fără echivoc, prevedea Adunarea de pe Câmpia Libertăţii. Pentru justeţea cauzei pe care a întrupat-o, pentru iscusinţa şi eroismul fără seamăn de care a dat dovadă în vârtejul unui moment când soarta Transilvaniei, acest leagăn al românismului, se afla într-o cumpănă tragică, pentru frumuseţea morală şi energia faptelor sale, Avram Iancu a intrat în legendă, încă din timpul vieţii sale zbuciumate. 
Cu drept temei, Iancu, are astăzi o statuie nepieritoare în inima tuturor românilor, o statuie întipărită pe veci în granitul istoriei româneşti. Când evocăm memoria lui Avram Iancu, în sufletele noastre vibrează cel mai curat sentiment patriotic, îngemănat cu înaltul mesaj democratic şi umanist pe care ni l-a transmis, acela al libertăţii şi egalităţii în drepturi de care trebuie să se bucure toţi oamenii şi toate popoarele. Principiile ce le-am adoptat în cadrul statului de drept, după Revoluţia din decembrie '89, pentru a garanta drepturi şi îndatoriri egale pentru toţi cetăţenii şi a asigura convieţuirea noastră în bună înţelegere cu cei de altă origine etnică sau confesiune religioasă, se întâlnesc cu viziunea şi convingerea revoluţionarului democrat, care afirma că, pornind de la realităţi, dacă istoria ne-a aşezat împreună în această binecuvântată patrie, atunci se cuvine "ca împreună să asudăm cultivând-o şi împreună să gustăm dulceaţa fructelor ei". De la programul radical adoptat pe Câmpia Libertăţii, program afirmat şi apărat cu atâtea jertfe de mişcarea revoluţionară a lui Iancu, şi până la Marea Unire, de pe Câmpul lui Horea, se întinde o linie evidentă de continuitate. Chemarea ce-a răsunat la Blaj: "NOI VREM SA NE UNIM CU TARA!" s-a împlinit la Alba Iulia, ca o răsplată a veacurilor de suferinţe şi speranţe, şi mai ales de luptă. Aflaţi astăzi la o altă răscruce a destinului naţional, angajaţi într-o tranziţie cu dificultăţi de nebănuit, trebuie să învăţăm 
din lecţiile istoriei şi din pilda înaintaşilor, depăşind momentele de dezbinare politică şi de vrajbă, pentru a ne resolidariza energiile, pe fundalul interesului naţional, astfel încât să ne redobândim încrederea în forţele proprii şi hotărârea de a trece pragul dificultăţilor şi de a reclădi ţara, de a-i limpezi viitorul. Calea spre reconciliere este posibilă şi nu avem voie să o compromitem prin demersuri ce contravin interesului naţional. Suntem încurajaţi, în opţiunea pe care am făcut-o acum patru ani, de faptul că, în pofida unor tensiuni pe care a trebuit să le depăşim în procesul de tranziţie şi a unor dramatice focare de instabilitate şi conflict din jurul nostru, România şi-a consolidat evoluţia spre democraţie, reuşind să-şi păstreze stabilitatea şi echilibrul, devenind ea însăşi un important factor de stabilitate şi colaborare în această zonă atât de încercată de seisme şi convulsii geopolitice. La sărbătoarea noastră naţională, când aniversăm trei sferturi de veac de la ziua ce a încununat luptele de veacuri ale românilor pentru unitate naţională, se cuvine să-l aşezăm pe Avram Iancu acolo unde l-au aşezat faptele sale, în panteonul conştiinţei româneşti. La această manifestare, născută din lăudabila iniţiativă a factorilor locali de a înălţa un semn de recunoştinţă pentru memoria lui Avram Iancu, aş dori să transmit clujenilor şi tuturor celor prezenţi la acest eveniment cele mai bune gânduri şi urarea "La mulţi ani", cu prilejul Zilei Naţionale a României, dorindu-le să poarte peste timp insemnele continuităţii româneşti.

În primul rând, era o situaţie anormală. Ridicarea clauzei a avut loc cu un an înainte de evenimentele din 1989 şi era legată de amendamentul Jackson-Vanick privind dreptul şi libertatea de mişcare a oamenilor şi avea în vedere, mai ales, emigrarea evreilor. Atunci, Ceauşescu, de fapt, a luat iniţiativa renunţării la clauză şi, în răspuns, Statele Unite au retras clauza pentru România. Ceea ce a constituit o surpriză pentru opinia publică românească a fost întârzierea reacordării clauzei noii Românii democratice. Dar noi, românii, suntem oameni răbdători. Suntem un popor cu o istorie îndelungată, de milenii, şi eram convinşi că realitatea politică românească va pleda singură, fără să fie nevoie de avocaţi. De aceea, noi am salutat decizia noii Administraţii americane, a domnului Clinton, care a dovedit realism politic, pornind de la realităţile obiective din România şi nu de la aprecieri subiective care au afectat decizia anterioară a Congresului american. Deci, eu cred că am intrat într-o stare de normalitate şi aceasta nu este numai în interesul României, ci şi în interesul stabilităţii acestei zone atât de frământate şi chiar şi în interesul Statelor Unite, pentru imaginea politicii Statelor Unite în această zonă. De aceea noi considerăm că este un lucru pozitiv şi l-am apreciat ca atare. Nu personal, ci al societăţii româneşti şi al tuturor forţelor politice din România. Este interesul general, dincolo de confruntările politice fireşti într-o democraţie, este interesul naţional al ţării, normalizarea relaţiilor cu toate ţările. Or, intrarea în Consiliul Europei marchează tocmai această prezenţă a României într-o organizaţie care aspiră la universalitate pe continentul european. Consiliul Europei este, poate, prima organizaţie europeană care caută, şi eu cred că este bine, să devină forumul care să reunească toate statele europene, răspunzând unei cerinţe şi unei tendinţe obiective, de integrare general-europeană, de înlăturare a tuturor sechelelor unei perioade istorice ce a introdus bariere artificiale în relaţiile dintre statele europene. Noi am pledat pentru acest lucru şi de aceea considerăm intrarea în Consiliul Europei ca un factor pozitiv, de promovare a acestor tendinţe noi pe continentul european. Din păcate, rezultatele nu sunt foarte pozitive. Noi am privit intervenţia ONU în Somalia ca pe un factor de clarificare şi de normalizare a situaţiei din această ţară. Este regretabil că nu s-a reuşit acest lucru şi, chiar mai mult, că unităţi ale Căştilor 
albastre au fost antrenate în conflicte. În ceea ce priveşte situaţia politică din ţară, totdeauna trebuie ţinut seamă de raportul real de forţe, de atitudinea populaţiei, de acceptarea şi opţiunea populaţiei din ţara respectivă. Organismele internaţionale nu pot să impună soluţii politice interne acelei ţări. Când o fac, greşesc şi uneori agravează situaţia. Dar noi sperăm ca, până la urmă, să se ajungă la o soluţie realistă şi în Somalia, pornind de la sprijinul necesar forţelor interne pentru rezolvarea problemelor din ţară. Aşa cum şi în Iugoslavia trebuie pornit de la opţiunea şi poziţia proprie a forţelor interne din ţară. Noi ne-am aliniat la o rezoluţie a Consiliului de Securitate şi, ca membru al Organizaţiei Naţiunilor Unite, am respectat integral rezoluţiile adoptate de organismele internaţionale, deşi n-am făcut-o cu plăcere. Pentru că, în primul rând, aceasta ne afectează direct, ne-a produs şi ne produce pierderi continue, iar, sentimental vorbind, poporul român a avut întotdeauna relaţii foarte bune cu Serbia şi cu Iugoslavia. Şi, politic vorbind, personal nu cred că sancţiunile sunt măsuri productive, care pot să soluţioneze asemenea probleme. Iar experienţa Iugoslaviei arată că şi în condiţiile grele ale războiului şi ale ocupaţiei germane, deci de o armată puternică, care a ocupat întreaga Europă, sârbii, şi nu numai sârbii, ci şi fortăreaţa bosniacă au rezistat acestei presiuni militare externe. Deci, nu blocada este calea de soluţionare a unor probleme 
politice, ca cele complicate care se prezintă astăzi în Iugoslavia şi Bosnia. Trebuie mers pe calea unei influenţe politice realiste, care să sprijine forţele interne pentru a găsi calea dialogului şi a soluţiilor negociate, acceptate de toate aceste forţe. Noi sperăm ca, până la urmă, să se găsească astfel de soluţii şi ca forţele politice realiste din interiorul Iugoslaviei şi din fiecare republică în parte să găsească soluţiile potrivite cum se şi profilează, de altfel. Există o serie de apropieri ale poziţiilor şi în cadrul raporturilor dintre Croaţia şi Serbia şi chiar şi în cadrul Bosniei. Situaţia este puţin mai complicată. Pe de o parte, sunt fundamentele istorice naţionale, istoria noastră comună care pledează pentru unirea teritoriilor româneşti în cadrul firesc al statului naţional român. În acelaşi timp, ne aflăm în faţa unei realităţi date. Teritoriul ocupat samavolnic de Uniunea Sovietică în 1940, cu sprijinul Germaniei, a devenit parte componentă a Uniunii Sovietice. Această realitate geografică, sau geopolitică, a fost consacrată în documentele internaţionale de după război - şi în Tratatul de pace, şi în Acordul de la Helsinki, şi în Carta de la Paris. Noi suntem obligaţi să respectăm aceste reglementări politice internaţionale, deşi ele reflectă o realitate tristă, de separare artificială a unui popor şi de impunere a unei dominaţii străine, chiar şi cu o anumită inerţie în timp. Aceasta a fost politica imperială a Rusiei, care pentru prima oară a ocupat aceste, teritorii în 1812, folosind o anumită conjunctură în Războiul ruso-turc - atunci şi înaintea invaziei lui Napoleon - şi mai târziu politica Uniunii Sovietice, în 1940. Această samavolnicie istorică a devenit consacrare juridică în zilele noastre. Dar, sunt multe alte asemenea realităţi nedrepte, din punct de vedere al istoriei şi al relaţiilor internaţionale, iar în politică realismul este singura cale de abordare a problemelor. De aceea, noi, în primul rând, am salutat această realitate istorică nouă - apariţia noului stat independent al Moldovei. Am considerat de datoria noastră să salutăm independenţa acestui stat şi dezvoltarea unor relaţii normale, fireşti, între aceste două state vecine, care sunt două state româneşti. Rămân teritorii care au fost incluse în Ucraina, care au fraţi în România. Dar noi nu ne putem permite, şi nu răspunde nici intereselor noastre, nici intereselor păcii pe continent, să transformăm aceste probleme în probleme litigioase între statele noastre. De 
aceea, consemnând samavolnicia istorică a ocupării acestor teritorii, în acelaşi timp, pornind de la realităţile zilelor noastre şi de la necesitatea respectării frontierelor şi a integrităţii teritoriale a statelor, aşa cum sunt ele consacrate în viaţa politică contemporană, în politica noastră de stat căutăm să consacrăm dorinţa reciprocă de statornicire a unor relaţii normale de bună vecinătate cu toate aceste state. Deci nu numai cu Moldova, ca ţară soră, dar şi cu Ucraina, şi cu Rusia şi cu celelalte state vecine. Nu se poate pune problema în acest fel, pentru că atunci se pot pune multe asemenea probleme pe continentul european. Ce legătură are Kaliningradul cu Koenigsbergul, de exemplu? Deci, o asemenea abordare a problemei, care ne priveşte direct, se interconectează cu probleme europene mult mai complicate şi eu cred că singura speranţă ce ne rămâne este normalizarea situaţiei politice pe continent în ansamblu, stabilitatea generală - politică, economică, socială - raporturi deschise între statele noastre, integrarea general-europeană, facilitarea relaţiilor, a schimburilor economice, sociale, culturale, umane, care ne vor ajuta să depăşim aceste situaţii conjuncturale. Pe de o parte, este o tendinţă generală, de înţeles, de integrare a statelor europene, mai ales în contextul în care integrarea economiei mondiale impune statelor europene, să realizeze o integrare tot mai largă economică şi politică pe continent. În acelaşi timp, evoluţia acestui proces evidenţiază 
dificultăţile integrării şi problemele multiple care există încă în ceea ce priveşte raporturile dintre state, chiar în comunitatea atât de larg dezvoltată, în ultimii ani de zile, a statelor membre ale Comunităţii Europene. Deci, rămân încă deschise multe probleme, sensibilităţi şi suspiciuni. Sentimentele naţionale rămân totuşi sentimente puternice în gândirea oamenilor şi în gândirea politică. Recesiunea economică, mondială şi continentală, şi adaugă surse noi de preocupări şi de suspiciuni din partea statelor. De aici şi maniera foarte diferită de abordare a acestor lucruri. Reţinerile Danemarcei, timp de câţiva ani, temerile în legătură cu forţa dominantă a Germaniei, putere economică principală în această comunitate, şi au avut loc discuţii multiple şi în Italia şi în Spania constituie, în mod firesc, multe surse de preocupări. Dar, în sine, tendinţa generală este explicabilă. Noi, aici, în Estul continentului, privim această problemă preocupaţi şi de situaţia noastră, pentru că pe continent se constată două tendinţe contradictorii: pe de o parte, sunt aceste tendinţe integratoare în Vestul continentului, susţinute şi de nivelul de dezvoltare economică a acestor ţări şi de progresul tehnologic rapid, care impune aceste tendinţe spre integrare, în timp ce pe de altă parte, în Centrul şi Estul continentului au apărut tendinţe de dezintegrare şi de accentuare a unor contradicţii existente în rândul acestora, în interiorul statului sau între statele din această parte a continentului, ceea ce reflectă o altă realitate istorică şi procesul de tranziţie, care s-a declanşat pe toate planurile, în viaţa politică, economică, socială a acestor ţări. Noi credem că ambele procese sunt obiective şi generate de situaţii concrete. Dar ele prezintă şi un mare pericol, pentru că după separarea anterioară, prin "cortina de fier" ideologică, politică, militară, care s-a disipat, apare o nouă barieră foarte gravă, economică, între Vestul şi Centrul şi Estul continentului. Aceasta riscă să devină o sursă de noi tensiuni şi conflicte pe continent. În această perspectivă, politicile protecţioniste ale Vestului faţă de Estul continentului, sau atitudinea anterioară şi politica economică tradiţională a ţărilor dezvoltate în raport cu cele mai puţin dezvoltate riscă să adâncească aceste discrepanţe economice, generatoare de tensiune. Tendinţa este periculoasă nu numai pentru ţările noastre, pentru eforturile pe care le facem pentru normalizarea situaţiei şi lansarea economiilor 
noastre pe o bază nouă, eficientă şi competitivă din punct de vedere economic şi tehnologic, dar este periculoasă şi pentru Vest, care astăzi se confruntă cu mari probleme sociale, cu fenomenul de masă al şomajului. Acesta nu mai are şanse de absorbţie, cum a avut timp de câteva decenii după război, în contextul efectelor progresului tehnologic, care a eliberat forţă de muncă din agricultură şi industrie, dar care a avut o supapă - dezvoltarea "terţiarului", dezvoltarea serviciilor. Acum serviciile sunt ele însele afectate de progresul tehnologic contemporan şi resurse interne pentru absorbirea acestui fenomen în ţările dezvoltate europene nu există. De aceea, ne leagă soarta comună a continentului, iar extrapolând pe plan mai general, mondial, ţările dezvoltate sunt interesate în susţinerea efortului de dezvoltare a ţărilor slab dezvoltate. Nu numai pentru ridicarea acestor ţări, ci pentru echilibrul economic mondial. Altminteri, aceste discrepanţe grave vor genera un fenomen foarte periculos, al migraţiei masive, de sute de milioane de oameni, din Est spre Vest, din Sud spre Nord. De aceea mie mi se pare că se impune o nouă filosofie şi o nouă gândire politică în contextul european şi mondial. Din acest punct de vedere, nu cred că pot să existe temeri justificate. Temerile sunt conjuncturale. Această frică este generată de politici conjuncturale. Eu nu cred că omenirea de azi trebuie să se teamă de supraproducţia agricolă, când sute de milioane de oameni suferă de foame pe 
glob. Deci, chestiunea ţine de o anumită politică, de o anumită conjunctură şi de anumite structuri sociale, care generează artificial asemenea tensiuni comerciale în raporturile dintre state. Altminteri, nu numai România, tot Estul european prezintă un potenţial productiv agricol remarcabil. În ciuda acestui lucru, aceste ţări suferă de lipsă de produse în momentul de faţă şi procesele care au loc în faza aceasta de tranziţie fac să sufere agricultura în mare măsură. România este o ţară cu potenţial agricol. Poate după Franţa şi nordul Italiei, este ţara cu un potenţial natural remarcabil în Europa. Deci condiţii naturale, sol foarte bun, condiţii climatice şi o tradiţie istorică în materie de producţie agricolă. Agricultura românească suferă în momentul de faţă datorită unor dezorganizări care au avut loc în această perioadă - dezorganizarea sistemului cooperatist, care a fost afectat de intervenţia brutală a statului totalitar, privând cooperaţia de caracteristica ei de asociaţie liberă a producătorilor şi care a dus la înstrăinarea ţăranului de pământ. De aici, reacţia faţă de cooperaţie, ca fiind o creaţie a comunismului impusă ţăranilor. De aceea, noi am răspuns unei realităţi psihologice date şi am redistribuit pământul proprietarilor iniţiali. Dar, ca rezultat, avem 5 milioane de proprietari pentru 9 milioane de hectare, ceea ce nu este un cadru favorabil pentru o agricultură productivă, eficientă, pentru producător şi pieţa agricolă. Dar, vom depăşi această fază şi cred că agricultura se va reface cel mai repede, inclusiv din punct de vedere al structurilor de gestiune, pentru că la noi s-au confundat două lucruri: regimul de proprietate şi modul de gestionare a pământului. În momentul de faţă, există o mişcare de masă în rândul ţăranilor, de asociere liberă, pentru a putea lucra pământul în condiţii normale, pentru a putea folosi credite, pentru a putea utiliza maşinile agricole, pentru a putea utiliza sistemele de irigaţii. Avem 3 milioane de hectare amenajate pentru irigaţii, care nu pot fi folosite eficient în condiţiile fărâmiţării agriculturii. Dar, aşa cum spuneam, aceasta este o situaţie conjuncturală, creată de această tranziţie; însă agricultura va deveni, cred, una din ramurile dinamice ale economiei româneşti. Însă nu cred că trebuie să existe temeri în ceea ce priveşte posibilitatea găsirii unui cadru favorabil de diviziune a muncii şi de dezvoltare a relaţiilor economice între ţările europene, pentru a folosi potenţialul productiv al 
pământului de pe continentul nostru, din toate zonele sale şi a realiza raporturi economice favorabile tuturor ţărilor europene. Nu a agriculturii, ci a satului. Satul este o entitate socială mult mai complexă decât numai agricultura. Noi trebuie să dezvoltăm complexul agro-alimentar şi trebuie să dezvoltăm satele ca entităţi complexe, cu activităţi atât agricole cât şi de prelucrare chiar a produselor agricole, dar şi o suită de servicii productive ale societăţilor de la sat: meşteşuguri, meserii care să ofere condiţii de lucru bune. Eu cred că are loc un proces dublu în momentul de faţă. Pe de o parte, privatizarea, statutul de proprietar asupra pământului, este un stimul necesar pentru lucrătorul pământului, pentru că de aceasta a suferit agricultura noastră anterior cooperatistă, ceea ce a dus la îndepărtarea artificială a ţăranului de pământ. Şi aceasta nu a slujit nici agriculturii, nici lucrătorilor din agricultură. Or, revenirea proprietarului, restatornicirea statutului de proprietar asupra pământului are, din acest punct de vedere, un efect pozitiv. Şi aceasta s-a văzut şi prin gradul de participare a ţărănimii la lucrările agricole în ultimii doi ani de zile, şi mai ales în ultimul an. În acelaşi timp, într-adevăr, într-o asemenea fărâmiţare a proprietăţii nu se poate promova o agricultură modernă şi ţăranii înţeleg acest lucru destul de repede. Dovadă că a apărut, exploziv, în momentul de faţă, această tendinţă de constituire de asociaţii într-o varietate foarte mare 
de forme, de la mici asociaţii familiale sau ale vecinilor, până la asociaţii mai puternice, cuplate cu unităţi industriale, pentru producţia de sfeclă de zahăr, pentru producţia de tutun, pentru producţia de floarea-soarelui pentru ulei, şi aşa mai departe, sau în combinaţie cu mari unităţi care dispun de tehnică, de maşini şi care acordă asistenţă tehnică pentru lucrările de bază, folosind maşini agricole pentru prelucrarea pământului: semănat, întreţinerea culturilor, folosirea îngrăşămintelor chimice şi a tratamentelor chimice, pentru recoltarea mecanizată. Deci, acest lucru este receptat de ţărani şi au apărut exploziv, în ultimii doi ani de zile şi, mai ales, în ultimul an de zile, asemenea structuri asociative, fără a-şi pierde statutul de proprietar asupra pământului. Dar, uniţi, oamenii pot mai bine să se descurce, să găsească soluţii. Există o întreagă experienţă a acestei mişcări cooperatiste în toate ţările europene, inclusiv în Italia. De aceea, din acest punct de vedere, noi suntem optimişti pentru perspectivă. Este, fără îndoială, o dezvoltare din acest punct de vedere şi legislaţia favorabilă care a fost elaborată, încă de la începutul anului 1990, a stimulat iniţiativa privată în dezvoltarea unor astfel de activităţi. Ca urmare, avem astăzi înregistraţi 480000 de noi agenţi economici, bazaţi pe iniţiativă privată, fie ca indivizi, unităţi individuale, magazine, fie ca mici ateliere de reparaţii, de întreţinere şi aşa mai departe, entităţi familiale sau întreprinderi mici şi mijlocii cu profil foarte divers, dar şi de producţie industrială, agro-alimentară, diverse servicii, pentru turism, prestări de servicii necesare cetăţenilor în oraşe şi la sate. Este o mişcare, cred, pozitivă, care vine şi completează un gol în economia noastră. La noi, dezvoltarea economică a fost privită în mod unilateral de-a lungul câtorva decenii, cu accent mai ales pe producţia agricolă şi industrială, inclusiv cu crearea unei industrii naţionale de mari dimensiuni, cu unităţi puternice, cu sectoare ale industriei grele, extractive, şi aşa mai departe, şi care acum constituie o dificultate pentru noi, în tot programul de restructurare a industriei şi a economiei naţionale. De asemenea, au fost ignorate serviciile. Spre deosebire de ţările dezvoltate europene - care au cunoscut o restrângere a forţei de muncă în agricultură şi în industrie, în timp ce serviciile au antrenat şi antrenează 60-65 la sută din populaţie - la noi, în servicii, a fost ocupată 20-25 la sută 
din forţa de muncă, ceea ce denotă un foarte mare gol pentru echilibrul economic şi social al ţării. Şi aceasta se resimte în nivelul coborât al serviciilor în teritoriu. Nu numai în mediul rural, dar chiar şi în mediul urban. Aceasta este şi o resursă, de fapt, pentru noi şi o supapă pentru echilibrul social, în procesul acesta al tranziţiei, care va duce în mod fatal la eliberarea de forţă de muncă din activităţile industriale, spre exemplu. Nu, deocamdată, în agricultură. Aici, din contră, se constată o anumită returnare de forţă de muncă spre activităţile de bază agricole, dar în industrie, în mod fatal, va avea loc un asemenea proces, pe care l-a cunoscut şi Europa occidentală. Şi atunci avem, cel puţin pentru un deceniu de aici înainte, o rezervă mare: dezvoltarea serviciilor productive şi a altor servicii, de care duce lipsă economia noastră. Nu numai. Chiar mai rău, are loc o scădere a puterii de cumpărare a populaţiei. Adică, fenomenul pe care l-am cunoscut în aceşti patru ani de zile a fost de restrângere a unor activităţi economice, în special din industrie - reducerea producţiei. Am avut un proces continuu de descreştere a producţiei industriale, timp de trei ani, ajungând la jumătate în comparaţie cu producţia anului 1989. Ramuri întregi ale industriei lucrează cu capacităţi restrânse. Şi în siderurgie, unde avem 15 milioane tone capacitate în producţia de oţel, se produc acum cam 5-6 milioane tone. În petrochimie avem capacităţi de rafinare pentru 34-35 de milioane 
tone. Se produc cam 16-17 milioane. Şi exemple sunt multe, în industria mecanică, de prelucrare, electrotehnică, electronică, industria textilă ce a cunoscut o cădere masivă, mai ales cu prăbuşirea pieţei ruse, dar şi multe alte producţii, legate de pieţe tradiţionale. Acestea s-au prăbuşit şi, în primul rând, fosta piaţă sovietică, dar şi pieţele din alte ţări vecine. S-au adăugat embargoul asupra Iugoslaviei, care a fost resimţit puternic de economia noastră, situaţia din Orientul Apropiat, din Irak şi aşa mai departe. Deci, scăderea producţiei a diminuat resursele şi intrările în economia naţională, în bugetul naţional. În acelaşi timp, noi ne-am străduit în 1990 să ameliorăm retribuţia oamenilor. Era şi o cerinţă firească a oamenilor, care suferiseră un număr de ani din cauza restricţiilor puternice impusese de regimul lui Ceauşescu. Dar aceasta am putut-o face în 1990, sacrificând un capitol esenţial al bugetului, capitolul de investiţii, care s-a redus la o zecime. De aceea, stau şi astăzi obiective de investiţii începute şi care n-au mai putut fi terminate din lipsă de resurse. Dar aceasta se plăteşte. Reducerea investiţiilor înseamnă reducerea unei surse de bază pentru dezvoltarea dinamică a economiei şi vieţii sociale, construcţii de locuinţe, de unităţi de sănătate, de învăţământ, de cultură, şi aşa mai departe, cu efecte şi asupra lucrătorilor din construcţii. Este adevărat că aici s-a obţinut o compensare; restrângerea construcţiilor de stat, finanţate de stat, a fost compensată prin apariţia unui boom al construcţiilor private la oraş, şi, mai ales, la sate. Construcţia de locuinţe la sate a cunoscut în aceşti ani o dezvoltare spectaculoasă. De aceea, dintr-un punct de vedere, muncitorii constructori au avut cel mai puţin de suferit din restrângerea acestor activităţi. În schimb, a apărut şomajul, ca fenomen de masă, afectând peste un milion de persoane, în momentul de faţă, deci peste 9 la sută din forţa de muncă. Ştiu că sunt ţări europene care au chiar procente mai ridicate, dar pentru noi fenomenul este mult mai dureros şi a constituit şocul psihologic cel mai puternic, după o perioadă îndelungată în care exista securitatea locului de muncă, chiar dacă la condiţii modeste de muncă şi de retribuţie. Toate acestea, deci, au dus la accentuarea fenomenului inflaţionist şi la adâncirea diferenţei între preţuri şi salariile şi veniturile oamenilor. Din acest punct de vedere, anul 1993 a fost anul cel mai greu pentru că s-au acumulat efectele declinului 
producţiei şi ale activităţii economice din toţi cei trei ani anteriori; de aceea, curba inflaţiei a cunoscut panta cea mai abruptă; vom depăşi 250 la sută rata anuală a inflaţiei. Este cea mai mare rată a inflaţiei înregistrată în aceşti trei ani de zile. Dar ea a fost alimentată şi de câteva măsuri dificile, delicate chiar, ale reformei economice, ale liberalizării: reducerea tuturor subvenţiilor pentru o serie de produse de bază pentru populaţie - produse alimentare, surse de energie, căldură - introducerea TVA-ului şi liberalizarea regimului de preţuri, a adaosului comercial. Pe de altă parte, datorită balanţei comerciale negative, a reducerii exporturilor şi creşterii importurilor, valuta naţională a cunoscut o descreştere continuă care, la rândul ei, alimentează fenomenul inflaţiei. Sunt şi câteva fenomene pozitive, însă, care ne dau speranţa redresării economice pentru anul viitor. În primul rând, producţia industrială începe să dea semne de redresare, iar anul 1993 marchează stoparea declinului producţiei industriale. Dacă în ianuarie producţia industrială era cu 20 la sută mai mică decât în ianuarie precedent, din aprilie producţia industrială a început să fie peste nivelul lunilor corespunzătoare ale anului precedent, astfel încât, până la finele anului, nivelul producţiei se va menţine la nivelul anului precedent, 1992, cu şanse de relansare în următorul an. De asemenea, agricultura a avut un an bun. Noi am suferit trei ani de o secetă cumplită. Anul acesta 
a fost, din punct de vedere climatic, mai bun şi participarea ţăranilor la muncă a fost mai activă. De aceea, producţia agricolă marchează creşteri sensibile: 2 milioane tone la cerealele de vară, spre exemplu, în plus, faţă de anul trecut. Producţia de porumb se anunţă foarte bună, una dintre cele mai mari din ultima perioadă. Producţia de cartofi este foarte bună, de fructe; este o supra-producţie de mere. Vorbeaţi de piaţa europeană; am fost în câteva judeţe care au o producţie foarte mare de mere şi se plâng că n-au desfacere. Deci, agricultura marchează o redresare a producţiei. Acestea sunt semne pozitive pentru o relansare a producţiei, care este condiţia de bază pentru redresarea economică. De asemenea, exportul marchează în ultimele trei luni de zile o creştere sensibilă şi, pe ansamblu, deficitul comercial naţional va fi mai mic decât cel de anul trecut; aproape la jumătate. Adică, am avut în 1990 aproximativ un minus de 2 miliarde dolari, în 1991 un miliard şapte sute de milioane, în 1992 un miliard două sute de milioane; anul acesta va fi în jurul a cinci-şase sute de milioane. Deci este o reducere. Încă negativ bilanţul, dar este totuşi o tendinţă spre redresare! Dacă reuşim să echilibrăm comerţul exterior, şi există această şansă, atunci avem şi şansa să stabilizăm moneda naţională - un obiectiv al reformei pentru anul viitor. Eu cred că forţele politice încă nu sunt pregătite pentru un guvern de uniune naţională, iar reacţia Opoziţiei este chiar puţin nefirească. Cred că, pe de o parte, este o constatare amară, că nu i s-au confirmat previziunile. Deci, anul trecut, când am propus un guvern de uniune naţională, eu am făcut-o cu cea mai bună intenţie, considerând că situaţia în care se află România necesită unirea forţelor politice în jurul unui program naţional de redresare a ţării. Însă, atunci, unii mi-au reproşat că aş avea gânduri ascunse, să atrag forţele din Opoziţie în răspunderi guvernamentale pentru a anihila forţa Opoziţiei, şi că, deci, aceasta ar fi fost înnăbuşirea democraţiei, şi că nu ar fi de acceptat democraţie fără opoziţie parlamentară, şi ar fi rămas doar o opoziţie extraparlamentară. Iar, pe de altă parte, erau exprimate chiar şi gânduri mai cinice: că situaţia este foarte grea, şi era grea, că urmează o iarnă, şi pentru noi iernile reprezintă momente de examene deosebite, că orice guvern ar fi nu poate să reziste mai mult de trei-patru luni de zile, şi atunci de ce să-şi asume acest risc? Şi au lăsat partidului care a avut 
cel mai mare număr de voturi satisfacţia de a-şi asuma riscul, de a piarde deci suportul popular, după care ei vor veni să salveze situaţia politică a ţării. Ei bine, au trecut nu trei luni, nu patru luni, a trecut un an; a fost într-adevăr greu şi continuă să fie greu. Aşa cum am spus, a fost un an de încercări deosebite, dar nu s-a prăbuşit nici guvernul, nici ţara, în ciuda faptului că poporul o duce greu. Dar, se întrevăd raze de speranţă. Eu cred că şi astăzi este nevoie de mai multă înţelegere şi de conlucrare politică. Şi eu mi-am exprimat disponibilitatea de a înlesni orice formă de conlucrare politică. În legătură cu rezultatele pe plan internaţional, eu cred că este un merit nu personal al cuiva şi nici numai al guvernului, ci al întregii societăţi româneşti. Este chiar şi o contribuţie a Opoziţiei politice, în legătură cu noua imagine despre democraţia românească. În ciuda faptului că sunt unii care vor să consacre o altă imagine, conform căreia meritul principal revine Opoziţiei, care ar fi convins forţele politice din exterior să acorde acest credit României, şi numai Opoziţia poate să salveze România. Dar, mă rog, eu privesc această chestiune cu înţelegerea cuvenită. Opoziţia de aceea este Opoziţie, ca să critice guvernul şi să încerce să ofere alternative mai bune pentru societate. Eu nu resping ideea, dar am rezerva cuvenită faţă de accentele agresive ale unor asemenea aprecieri. Printre altele, se emit aprecieri nedrepte la adresa Guvernului că ar fi antireformist, 
că ar fi frânat reforma, că ar dori să restaureze vechile realităţi. Acestea trebuie luate cu înţelegerea cuvenită, a logicii luptei politice, şi nu reflectând o realitate. Pentru că, aşa cum am spus, în acest an s-au luat măsuri radicale privind promovarea reformei. Dar, reforma în sine este un proces complex, greu, dificil şi necesită conlucrare, inclusiv această dezbatere permanentă, dispută permanentă între cei ce-şi asumă răspunderea şi cei ce se află în Opoziţia politică. Deci, eu tratez aceste chestiuni cu toată înţelegerea necesară şi consider că nici astăzi nu este târziu pentru a găsi un cadru, nu neapărat de integrare în guvern a Opoziţiei, ceea ce nu mi se pare realist în momentul de faţă, dar de crearea unui climat mai civilizat, de dialog permanent, de conlucrare într-o formă sau alta. Pentru că, altminteri, Parlamentul este un cadru de dezbatere permanentă şi de conlucrare cu forţele din Opoziţie. Foarte multe aprecieri, aşa cum am mai spus, sunt influenţate de o anumită intoxicare ideologică, de care am suferit şi încă suferim cu toţii: şi cei care trăim în ţările aflate în proces de tranziţie, şi forţele politice, şi mass-media, şi unii gazetari din lumea occidentală care privesc uneori cu "ochelari de cal", pornind de la nişte prejudecăţi. Eu cred că, realist vorbind, procesul istoric care are loc în toate ţările din această parte a continentului este un proces ireversibil. Este imposibilă re întoarcerea la vechile structuri, la vechile practici şi la vechile mentalităţi. Că acest proces de tranziţie, de transformare este complicat, necesită timp, eforturi, schimbarea mentalităţii oamenilor, este adevărat, dar, indiferent de raportul de forţe existent într-o ţară sau alta, nimeni nu poate, şi nici nu cred că-şi propune cineva, să mai revină la vechile structuri ale unui stat totalitar, ale monopolului unui partid asupra vieţii politice, ale înnăbuşirii libertăţii de exprimare, de manifestare, de desfăşurare a vieţii politice în ţările noastre, sau să mai revină la un sistem supercentralizat, de stat, de dirijare a economiei naţionale. Aşa ceva nu mai este posibil. Dar, procesul rămâne complicat şi trebuie să ne debarasăm inclusiv de aceste prejudecăţi, de natură ideologică şi să ne apropiem mai mult de abordarea realistă a unor situaţii concrete din fiecare ţară, pentru a crea acea platformă şi acel liant necesar care să ne permită valorificarea potenţialului intelectual de care dispunem, pentru a aborda aceste probleme cu forţa necesară şi 
cu realismul necesar, pentru a optimiza procesul şi a reduce costurile sociale ale acestei tranziţii. Este singurul lucru concret, obiectiv, pe care noi românii îl avem de realizat, indiferent de raportul de forţe şi de cine anume se va afla în poziţii de comandă sau îşi va asuma răspunderile politice în această ţară. Iliescu, pentru unii a fost, de la bun început, o barieră şi n-au vrut altceva decât să-l demoleze. Puteţi să întâlniţi şi astăzi exact aceleaşi personaje care strigau împotriva lui Iliescu în ianuarie 1990, apelând la orice prilej oferit şi la argumente dintre cele mai diverse: fie că a fost nomenclaturist, că a rămas un comunist în structura gândirii lui şi aşa mai departe, fie contrapunându-l monarhiei şi regelui. Eu cred că este şi o decrepitudine intelectuală a unora care mai pot să creadă că "monarhia poate să salveze România", cum sunt lozincile lor. România va fi salvată de poporul român, cel care a făcut şi Revoluţia din decembrie, care suportă greutăţile tranziţiei, care a creat România şi care va crea România nouă democrată. Iar Iliescu, că este, sau nu este, în fruntea statului, este o chestiune pe care tot poporul a decis-o şi o va decide. Şi, oricine altcineva ar veni în locul lui Iliescu, n-ar avea altceva de făcut decât să răspundă unor cerinţe obiective ale societăţii româneşti şi să facă mai mult sau mai puţin, mai bine sau mai puţin bine, pentru a sluji interesele naţionale ale acestei ţări şi ale poporului român. Tot efortul pe care noi îl 
facem, de restructurare a economiei româneşti, este, fără îndoială, condiţionat de capaciatea noastră, de integrarea în economia europeană şi mondială. De aceea, dezvoltarea şi diversificarea relaţiilor economice cu lumea în general şi, în primul rând, cu ţările europene este o componentă obligatorie a politicii economice a României. Nu-i uşor, în contextul recesiunii economice actuale, atât din Europa cât şi din economia mondială; dar, aş putea spune că, în momentul de faţă, partenerul economic principal al României este Piaţa Comună. 40 la sută din schimburile noastre economice se desfăşoară cu ţările din Comunitatea Economică Europeană. De asemenea, în ceea ce priveşte investiţiile de capital în economia românească - şi în momentul de faţă avem 30 de mii de întreprinderi mixte cu capital străin - cele mai multe investiţii de capital sunt din ţările europene. Deşi încă modeste, considerăm noi, pentru că însumează sub un miliard de dolari, toate aceste investiţii de capital constituie un bun început. Iar între acestea, cele mai multe sunt europene. Oamenii de afaceri italieni se numără printre cei mai dinamici. Italia se află pe primele locuri, alături de Germania şi de Franţa, privind investiţiile de capital în economia românească. Noi apreciem acest rol dinamic, activ, al firmelor italiene, al oamenilor de afaceri italieni; multe firme au deja tradiţie în relaţiile cu partenerii români. Sunt dificultăţi, pe plan intern, pentru că s-au produs multe disfuncţionalităţi în economia noastră naţională, cu toate aceste schimbări care au loc; încă sunt multe dificultăţi de natură instituţională, organizatorică, şi chiar legislativă dar, mai ales, în ceea ce priveşte mentalităţile oamenilor, pentru că trecerea la o economie de piaţă este un proces care necesită schimbări inclusiv de mentalitate, de gândire, a oamenilor. Dar procesul se dezvoltă şi noi suntem, din acest punct de vedere, încrezători că asemenea cooperări pe plan economic se vor extinde în forme din ce în ce mai diverse. Noi am elaborat şi o legislaţie cu privire la zonele libere, care să acorde facilităţi deosebite investitorilor străini. Mai ales, ţinând seamă de poziţia geostrategică a României la Marea Neagră, la vărsarea Dunării în Marea Neagră. O mie de kilometri din Dunăre sunt controlaţi de România. Această magistrală trans-europeană Dunăre-Main-Rin devine o arteră interesantă pentru dezvoltarea unor noi complexe economice şi unor noi intrări spre Europa sau ieşiri din Europa spre zonele învecinate: 
piaţa rusă, ucraineană, caucaziană, turcă, Orientul Apropiat, ca şi intrarea dinspre Mediterană spre Marea Neagră şi spre Dunăre, cu posibilităţi de realizare a zonelor de depozitare şi de montaj pentru unităţi industriale, nu numai pentru piaţa română, ci pentru toată piaţa europeană conectată la acest sistem de comunicaţii. Deci, noi sperăm ca, în anii ce vin, prezenţa firmelor străine în economia românească să cunoască o continuă dezvoltare. Urmărim cu preocupare evoluţia situaţiei politice din Italia. Am discutat asupra acestei teme şi cu Preşedintele Scalfaro, când a fost în România. Am considerat vizita dânsului în România ca un eveniment politic important şi pentru relaţiile bilaterale şi pentru relaţiile noastre cu Europa. Mi s-a părut firesc ca un preşedinte al Italiei să vină în primul rând în România, într-o ţară latină din această zonă a Europei. Şi, împreună cu dânsul, constatam că ceea ce se întâmplă azi în Italia este un moment de cotitură istorică în viaţa politică italiană. El reflectă o criză politică majoră, care se referă la viaţa formaţiunilor, partidelor politice şi anumite clase politice. Este criza unei anumite generaţii a clasei politice italiene care va determina, fără îndoială, schimbări radicale în viaţa politică a ţării. Pe noi ne-au preocupat şi ne preocupă tendinţele secesioniste, care ni se par deosebit de periculoase şi ar fi păcat ca această achiziţie istorică a Italiei, care a luptat pentru unitatea naţională într-o întreagă epocă istorică 
şi care a realizat unitatea naţională a Italiei, să devină acum o pierdere pentru Italia. Noi nu bănuiam că aceste procese, care sunt caracteristice pentru zona central şi est-europeană, să afecteze şi o ţară dezvoltată cum este Italia. De aceea, sperăm ca forţele politice să abordeze cu realism aceste lucruri şi să pună stavilă unor asemenea tendinţe secesioniste în Italia. Şi sperăm ca, până la urmă, totuşi, organismul social şi politic al Italiei să reziste acestui moment de criză şi să determine o înnoire benefică pentru poporul italian şi pentru Italia. Vrem să vă urăm succes în această încercare prin care trece societatea italiană. România este o ţară liberă şi a fost o ţară liberă; n-a fost o ţară satelit a politicii economice nici europene, nici mondiale şi doreşte să fie o ţară protagonistă în dezvoltarea economică, politică şi democratică a continentului nostru.

Am mai vorbit despre această problemă. Cred că au acţionat două categorii de factori. Pe de o parte, factori internaţionali - cercuri politice, opinia publică alimentate într-un anumit fel şi care reflecta anumite prejudecăţi, anumite sechele ale unor atitudini anterioare în evaluarea societăţii româneşti, dar care au fost alimentate şi de factori interni, care au acţionat pe aceeaşi linie, în lupta pentru putere ignorând orice fel de interese naţionale, încercând fără scrupule să întreţină, să alimenteze iluzia că Puterea provizorie instalată la început şi apoi chiar cea rezultată în urma primelor alegeri nu are stabilitate, nu are perspectivă şi, deci, cercurile politice din exterior nu trebuie să se grăbească să o sprijine. Şi orice sprijin al României era considerat drept un sprijin pentru Puterea existentă şi de aici iluzia că ei ar prezenta perspectiva şi, deci, toate eforturile care se fac trebuie să aibă în vedere această "situaţie fluidă" din România. Or, viaţa s-a desfăşurat normal; au trecut patru ani de zile, cercurile politice realiste au ajuns la o concluzie firească - în viaţa politică, dincolo de resentimente şi dincolo de sentimente politice, în relaţiile dintre state trebuie să porneşti de la realităţile date şi să tratezi cu cei care au mandat şi au puterea de decizie în statul respectiv. Mi se pare că s-a ajuns, din acest punct de vedere, la o anumită înţelegere, la un anumit echilibru. Al doilea factor, care a determinat acest lucru, este situaţia dificilă din zonă, în general, stările conflictuale. Toată lumea s-a convins că în ciuda situaţiei mai tensionate care a existat la noi la începutul procesului de după Revoluţia din decembrie, România a cunoscut un proces de stabilizare, în ciuda greutăţilor, mai ales în economie, în viaţa socială. Dar viaţa politică, viaţa socială au cunoscut o anumită normalizare şi România este şi poate să fie un factor important de stabilitate în zona noastră. Deci, cred că aceste elemente au concurat la abordarea mai realistă şi normală, firească, a raporturilor cu România. Cred că s-a produs, aşa cum spuneam înainte, o schimbare de optică. Această atitudine diferenţiată demonstra că nici măcar nu era vorba de o gândire politică de fond, dacă avem în vedere şi evenimente mai recente. Se dialoghează cu conducătorii Partidului Comunist Chinez, în vreme ce unii şi astăzi au încă reţineri în ceea ce priveşte contactul nemijlocit, la nivel înalt, cu conducătorii României şi cu Preşedintele României. Deci, mi se 
pare că este exact aceeaşi prejudecată care îşi mai menţine rădăcinile în gândirea unor oameni politici, ceea ce este trist şi deloc benefic pentru lumea contemporană. Trebuie să părăsim aceste maniere tributare intoxicaţiei ideologice, care au dominat şi domină încă gândirea politică din zilele noastre. Noi am sugerat numai pentru programul Preşedintelui, dincolo de invitaţia pe care am lansat-o încă la Washington, că, dacă Preşedintele Statelor Unite şi vicepreşedintele Gore vor găsi potrivit şi vor avea timpul necesar, să viziteze România. Aflând despre această prezenţă în Europa şi intenţia de a vizita Rusia, am sugerat să se analizeze posibilitatea unei escale şi în România. Dar, sigur, sunt multe asemenea oferte şi este de înţeles că nu va putea să dea curs tuturor invitaţiilor. Da, România a şi intervenit în această discuţie, printr-o scrisoare adresată Secretarului general al NATO, domnul Woerner, exprimându-se împotriva unor tendinţe ce s-au manifestat, de a deplasa frontiera NATO numai prin includerea câtorva state şi, deci, să fie lăsate în afara acestui proces alte state din zona noastră. Nouă ni s-a părut că o asemenea poziţie ar fi greşită, că nu ar contribui la mărirea gradului de stabilitate şi de securitate în zonă ci, din contră, ar introduce elemente noi de tensiuni. Noi am salutat faptul că acest lucru a fost bine receptat, bine înţeles de conducerea NATO. Domnul Woerner personal a exprimat acest lucru. De asemenea, am văzut iniţiativa americană, propunerea 
recentă de la Travemunde de a se discuta, la viitoarea întâlnire la nivel înalt, despre parteneriatul pentru pace. Adică ni se pare mai corectă o asemenea abordare. Noi suntem incluşi în acel Consiliu Consultativ pe lângă NATO şi în altul similar pe lângă UEO, din care fac parte de fapt, mai multe ţări din zona noastră şi ni se pare mai firesc ca acest context să-şi mărească gradul de acţiune şi de implicare a statelor din zonă prin conlucrare. Considerăm că este necesar un cadru care să asigure securitate egală pentru toate statele din această zonă a continentului. Altminteri, o abordare diferenţiată, discriminatorie, ar introduce noi surse de tensiuni în această parte a Europei, ceea ce nu corespunde cu scopurile proclamate ale acestor organisme. Mi se pare că este incorectă şi neloială o asemenea apreciere. Că pe calea promovării reformei sunt multe dificultăţi, sunt multe inerţii de înfrânt aceasta este cu totul altceva. Dar acuzele care se aduc actualului Guvern sunt necorespunzătoare cu realitatea. Eu aş putea spune că mai repede Guvernul anterior, al domnului Stolojan, care, de fapt, nu şi-a propus un asemenea obiectiv, a făcut mai puţin pentru promovarea propriu-zisă a elementelor de fond ale reformei. Era şi un Guvern de coaliţie, cu obiective politice mult mai limitate, dar cu un obiectiv concret - organizarea alegerilor locale şi generale, după adoptarea prin referendum a Constituţiei De aceea a acţionat mai puţin pentru promovarea unor măsuri delicate ale reformei economice. Or, acest Guvern, care este atât de criticat, şi-a asumat răspunderi, avansând câteva măsuri spectaculoase ale reformei, între care, retragerea subvenţiilor, ceea ce a şi explicat că, de fapt, acest Guvern şi-a asumat poate momentele cele mai delicate şi cele mai dureroase pentru populaţie ale reformei economice. Deci, aprecierea este nu numai incorectă, dar şi neloială şi rău voitoare. Dar, este adevărat că, reforma economică este un proces deloc simplu, având în vedere componentele sale - restructurarea, stabilitatea macro-economică, stoparea inflaţiei, stabilizarea monedei, procesul de privatizare - care presupun un ansamblu de acţiuni legislative şi instituţionale, precum şi pârghiile şi resursele financiare necesare. Deci, este de discutat totdeauna despre cum anume să se depăşească anumite momente şi inerţii şi să se promoveze reforma cu mai mult curaj, ceea ce Guvernul şi încearcă să cristalizeze - câteva măsuri pentru această iarnă şi pentru anul viitor, cu scopul de 
a impulsiona activitatea, în special, în domeniul privatizării. Nici nu este simplu de formulat ceva foarte clar, în zilele noastre, în fluiditatea pe care o cunoaşte transformarea socială prin care trecem cu toţii, toate ţările din această zonă a continentului şi economia mondială, în general. Eu cred că nu este posibilă re întoarcerea la structurile şi la mecanismele vechii societăţi şi vechii economii centralizate, etatizate, cu dirijismul impus de un partid conducător dominant în societate şi aşa mai departe. Deci, aşa ceva nu mai este posibil. Nici nu este posibil, realist vorbind, pentru o ţară ca România, pentru că aceasta ar presupune o izolare de restul lumii, o gândire autarhică. Gândiri autarhice pot să promoveze doar ţări cu mari resurse, cu mari teritorii - Rusia, Statele Unite şi China. Dar nici ele nu-şi pot permite în lumea de azi, caracterizată printr-un dinamism atât de mare al dezvoltării tehnologice şi economice, să îşi conceapă dezvoltarea viitoare într un cadru izolat de procesele care au loc pe scară mondială. Cu atât mai puţin o ţară ca a noastră, care trebuie neapărat să-şi gândească toată politica internă în interconexiune cu procesele de integrare în economia mondială. În al doilea rând, încotro, într-adevăr? Noi trăim un moment de mare tranziţie a economiei mondiale, a civilizaţiei contemporane, în general. Criza actuală, recesiunea economică prin care trec ţările occidentale europene, America de Nord, Japonia nu este o criză obişnuită ciclică, a 
sistemului capitalist. Este, cred eu, o criză mult mai profundă, de sistem, care va genera o tranziţie spre o fază superioară, o fază nouă a civilizaţiei mondiale, a economiei mondiale. Noi trebuie să analizăm aceste tendinţe, aceste procese şi modul în care să ne interconectăm la ele. Iar, vorbind în câţiva termeni mai concreţi, legat de obiectivele noastre imediate, noi trebuie să promovăm o economie de piaţă. De fapt, economia de piaţă nu este o descoperire nouă. Ea s-a născut în momentul apariţiei primei diviziuni sociale a muncii, cu milenii în urmă, când agricultura a devenit o ramură stabilă de activitate şi au intervenit schimburile, marfa şi schimbul de mărfuri. Economia de piaţă a căpătat o extensiune largă în perioada dezvoltării capitaliste, când s-a generalizat, întâi la scară naţională, apoi la nivelul pieţei mondiale şi a integrat ca marfă forţa de muncă în procesul acesta al pieţei. Dar acum, economia cunoaşte salturi esenţiale, în comparaţie cu fazele incipiente ale dezvoltării economiei de piaţă capitalistă. Iar noi, în faza aceasta de tranziţie, repetăm cumva unele experienţe ale acesteia. Economia de piaţă este generatoare de tensiuni sociale, deoarece, în mod spontan, duce la polarizarea bogăţiei şi a sărăciei, atât pe scară micro, la nivelul micro-colectivităţilor, la nivel naţional, cât şi pe scară macro, la nivelul economiei mondiale. Or, ceea ce se caută astăzi, chiar la scară mondială, este modul prin care să se rezolve marile discrepanţe între lumea săracă şi lumea bogată. Pentru noi este o problemă, mai ales că, timp de ani de zile, cu toate limitele pe care le-a cunoscut vechiul sistem, el a introdus în gândirea oamenilor ideea de echitate socială, de reducere a decalajului chiar în condiţii de penurie, de viaţă modestă. Or, în mod fatal, în toate aceste ţări, apariţia discrepanţelor, polarizarea bogăţiei în mâna unei minorităţi, profitoare chiar de greutăţile prin care trecem, şi deteriorarea vieţii marii majorităţi a populaţiei creează reacţii. Reacţii fireşti! Noi trebuie să găsim răspuns la ambele probleme: cum să realizăm o economie dinamică viabilă, care să se integreze proceselor dinamice ale progresului tehnologic şi economic contemporan, şi aceasta înseamnă într-adevăr să asigurăm câmp larg de manifestare legilor unei economii de piaţă dezvoltate; şi, în acelaşi timp, cum şi ce factori să intervină pentru a atenua aceste tendinţe spontane de polarizare a bogăţiei şi a sărăciei, pentru a promova şi ideile de echitate socială. 
Acest concept este folosit. El este practicat şi folosit nu numai de socialişti, de mişcarea social-democrată. A fost, în primul rând, modelul suedez, la care s-a referit toată lumea; acesta a introdus elementele sociale în gândirea economică de stat. Chiar şi creştin-democraţii din Germania au folosit această noţiune - economia socială de piaţă. Este noţiunea pe care o foloseşte social-democraţia austriacă şi care are rezultate remarcabile pe planul acesta. Deci, este o preocupare mai generală, astăzi, în lumea dezvoltată. În primul rând, este aniversarea unui moment istoric crucial în viaţa societăţii româneşti. După secole de împilare, de dominaţie străină asupra unor provincii româneşti, de către imperii ale căror interese se intersectau în această zonă a noastră, pentru prima oară, după primul război mondial, prin destrămarea Imperiului Austro-Ungar şi, ceva mai înainte, în secolul trecut, prin destrămarea Imperiului Otoman, precum şi în urma Revoluţiei din Rusia ţaristă, provinciile istorice româneşti s au putut reuni într-un stat naţional unitar. Aceasta era în concordanţă cu cerinţele vremii, cu mişcarea general-europeană care a dominat, mai ales, viaţa politică în secolul trecut, ideile de naţiune, de autodeterminare, de emancipare naţională definind întreaga evoluţie democratică a popoarelor Europei. Aceasta a fost nota dominantă a mişcăriilor de la 1848. După primul război mondial, de asemenea, Preşedintele Wilson s-a pronunţat în favoarea autodeterminării popoarelor, 
având în vedere tocmai aceste procese care aveau loc în Europa. Deci, România s-a integrat atunci într-un proces general-european. Acelaşi spirit vine astăzi să sublinieze un moment istoric nou, în care ideea de unitate a tuturor forţelor sociale din societatea românească se impune din nou cu necesitate, pentru a reuşi să depăşim împreună discordiile, neînţelegerile, conflictele şi contradicţiile de interese, fireşti între diferite grupuri sociale şi politice, să ne situăm împreună pe platforma interesului comun al ieşirii din criză, al depăşirii acestei faze dificile de tranziţie prin care trece societatea românească şi să făurim pe plan economic şi social, pe planul climatului politic o societate care să slujească interesele tuturor membrilor săi. Deci aceasta demonstrează că însăşi ideea venirii fostului suveran a fost sursă de discordie naţională. Noi ne-am înţeles, într-o întâlnire cu reprezentanţii tuturor partidelor parlamentare să încercăm să realizăm de astă-dată, cu prilejul acestei aniversări, un cadru de concordie naţională, să participăm cu toţii, aşa cum subliniaţi şi Dumneavoastră, la manifestări într-o atmosferă de unitate naţională. Atunci s-au şi ridicat câteva probleme: garanţii din partea Puterii pentru evitarea oricărui fel de provocări. Personal m-am şi angajat într-o asemenea chestiune. Am făcut o declaraţie adresând un apel la toate forţele politice de a evita orice fel de elemente care să provoace tulburări, să constituie provocări care să nu concorde cu această cerinţă generală de a da o notă de unitate sărbătorii naţionale. Or, a apărut această declaraţie a fostului suveran, care nici măcar nu a avut decenţa necesară să se adreseze instituţiilor statului român. Eu consider că declaraţia făcută cu acest prilej este un act plin de contradicţii. În primul rând ignoră instanţele statului şi se adresează direct poporului în legătură cu intenţia lui de a veni în ţară, spunând nu că recunoaşte ordinea constituţională, ci că nu intenţionează acum să conteste această ordine constituţională. Deci, poziţia este puţin cam ambiguă. Dar, făcând abstracţie de acest lucru, rezultatul s-a văzut imediat: au apărut puncte de vedere divergente; monarhiştii au devenit foarte virulenţi pe această temă, condiţionând participarea lor de prezenţa ex-suveranului. Ce legătură are aceasta cu actul pe care îl sărbătorim, cu ideea de a da o notă de unitate? Deci, în primul rând, chiar modul în care au reacţionat diferitele forţe politice a demonstrat că prezenţa 
fostului suveran nu este un fapt, un element de coeziune naţională ci, din contră, de discordie naţională. Deci este prima chestiune care trebuie să ne preocupe din acest punct de vedere şi i s-a sugerat fostului suveran să ţină seama de acest lucru, şi dacă vrea, într-adevăr, aşa cum declară, să nu fie un factor de alimentare al discordiei, să se abţină de la venirea în ţară cu acest prilej. În al doilea rând, apare şi o problemă foarte practică. În aceste condiţii, cine îşi asumă răspunderea de a-i asigura şi securitatea? Deci, trebuie şi din acest punct de vedere să apelăm la gândirea trează, realistă a tuturor factorilor politici, să evităm tot ceea ce poate întuneca şi introduce elemente de tensiune şi discordie. Or, nu numai prezenţa dar chiar lansarea ideii venirii fostului rege a stârnit deja controverse şi stări tensionate. Deci, acest fapt demonstrează prin sine, inclusiv incisivitatea limbajului acestor monarhişti, care, ei singuri, recunosc că nu reprezintă un fragment impozant din societatea românească, inclusiv această incisivitate şi această încercare de somaţie, de avertizare, demonstrează nu dorinţa de unitate, nu dorinţa de a imprima o notă de coeziune naţională, ci folosirea acestui pretext pentru a introduce noi elemente de tensiune, într-o perioadă şi aşa dificilă pentru ţară. Avem destule surse de tensiune, avem destule necazuri ca să le mai amplificăm cu un asemenea act. Sunt două elemente distincte. Este, în primul rând, sentimentul general şi aspiraţia 
firească, istorică, a tuturor românilor, şi a românilor din fosta Basarabie, ca să se reunească. În al doilea rând, este situaţia concretă, politică, juridică în care trăim, legată şi de anumite documente internaţionale, privind integritatea statelor, frontierele existente, de care trebuie să ţinem seama. De aceea, noi am abordat această problemă cu realism politic atunci când am recunoscut independenţa Republicii Moldova, stat care s-a desprins din fostul Imperiu sovietic. De asemenea, în ceea ce priveşte actele politice ale acestei republici, sunt chestiuni pe care numai conducerea respectivă de stat şi societatea respectivă poate să le judece. Nu deranjează faptul că Republica Moldova doreşte să-şi menţină, într-un cadru sau altul, relaţiile economice cu spaţiul rus, cu fostul spaţiu sovietic, pentru că, în mod fatal, ei sunt dependenţi economic de asemenea relaţii: ca sursă de energie şi de materii prime şi ca piaţă pentru propriile produse. Nu aceasta este chestiunea care să deranjeze. Totul este să se dezvolte în primul rând un climat favorabil consolidării acestui stat, rezolvării problemelor economice şi sociale, dezvoltării fireşti, creându-se astfel şi cadrul propice pentru dezvoltarea relaţiilor bilaterale între cele două state ale noastre. În fond, pentru prima dată după proclamarea independenţei noi am putut stabili relaţii directe cu Chişinăul. Înainte totul se rezolva la Moscova, ceea ce este un lucru pe care trebuie să-l preţuim ca atare. Şi noi trebuie să acţionăm pe linia vieţii practice a dezvoltării relaţiilor economice, sociale, culturale, ştiinţifice, umane care să asigure în perspectivă o comunicare nestingherită între românii aflaţi de o parte şi de alta a Prutului. În primul rând, cred că la noi nu există un spirit anti-maghiar şi nici nu cred că există o asemenea predispoziţie. Chiar Mica Antantă n-a fost o alianţă politică anti-maghiară, ci era o alianţă între state care îşi cuceriseră independenţa după primul război mondial şi care aveau anumite interese comune care le legau şi pe plan economic, politic şi al securităţii lor. Relaţiile noastre cu Slovacia, cu Cehia, cu Serbia, Iugoslavia, au la bază interesele comune, de bună vecinătate între ţări care convieţuiesc în această zonă de Europă. Noi vrem ca şi cu Ungaria să statornicim exact aceleaşi relaţii de bună vecinătate şi de încredere reciprocă. Pentru aceasta este o singură condiţie: să existe bună credinţă de o parte şi de alta, să existe înţelegerea unor realităţi istorice 
date şi respectarea acestor realităţi, să se asigure respectarea normelor de convieţuire între state europene, a turor principiilor consacrate în documente internaţionale - Actul de la Helsinki, Carta de la Paris şi altele. Aceasta presupune, pe de o parte, fireasca preocupare a fiecărui stat pentru co-naţionalii care trăiesc pe alte teritorii, ceea ce nu înseamnă folosirea lor împotriva statului ai căror cetăţeni sunt, ci din contră, încurajarea principiului fundamental al loialităţii tuturor faţă de statul ai cărui cetăţeni sunt şi, pe de altă parte, nefolosirea anumitor elemente pentru a introduce discordie între minoritarii dintr-o ţară şi populaţia majoritară. Ideile care incită, cu privire la autonomia etnică teritorială, sunt şi nemoderne, şi neconforme cu realităţile de pe continent şi cu tendinţele de dezvoltare a relaţiilor interne şi interstatale. Ele împing, în fond, spre practici total dăunătoare, chiar pentru minoritari, precum această tendinţă de segregare a unor grupuri, care se situează în interiorul unor state, de populaţia majoritară. O asemenea viziune este nefirească. Nu face decât să înrăutăţească climatul de convieţuire în interiorul statelor, între minoritari şi populaţia majoritară, şi relaţiile dintre statele vecine, care au minoritari pe teritoriul lor. Or, mi se pare că dacă se manifestă înţelegerea necesară faţă de aceste probleme politice ale lumii de azi şi dacă vrem, într-adevăr, să ne aliniem la principii general-europene şi internaţionale nu 
se poate să nu găsim limbajul necesar şi platforma necesară de înţelegere şi de promovare a unei bune vecinătăţi, bazată pe încredere reciprocă. Nu cred că există vreun motiv pentru asemenea constatări, pentru că noi am fost şi rămânem vecini. Tot ceea ce a caracterizat istoria relaţiilor noastre este un patrimoniu comun pe care noi îl preţuim în mod deosebit. Suntem afectaţi direct de tragedia pe care o cunosc popoarele Iugoslaviei şi poporul sârb, care este vecinul nostru nemijlocit. Mai mult chiar, suntem afectaţi direct de măsurile privind embargoul împotriva Republicii Federative Iugoslavia. Noi suntem nevoiţi, prin obligaţiile noastre internaţionale, să aplicăm nişte hotărâri ale Consiliului de Securitate, dar n-o facem cu inima deschisă şi am declarat nu o dată, că noi nu considerăm măsurile de forţă a fi de natură să rezolve conflictele dintr-o ţară sau alta. Nu considerăm că asemenea măsuri punitive sunt de natură să rezolve aceste probleme. Din contră, practica arată că ele nu fac decât să agraveze contextul intern şi să împingă stările conflictuale spre situaţii necontrolabile. Am pledat şi pledăm pentru găsirea de soluţii politice raţionale, care să ţină seama de interesele, în primul rând, ale popoarelor implicate în acest conflict inter-iugoslav. Să se acţioneze la masa tratativelor, să fie încurajaţi cei implicaţi nemijlocit pentru a găsi, prin dialog, calea unor soluţii acceptabile pentru toate părţile. Mi se pare foarte important ca, în primul rând, cei implicaţi nemijlocit să treacă peste unele momente delicate, dificile şi să găsească o cale de concesii reciproce, de compromis şi finalizare a soluţiilor care să stopeze conflictul şi să conducă la normalizarea relaţiilor. În primul rând, amânarea vizitei Preşedintelui Tudjman a fost legată, într-adevăr de situaţia atmosferică. În fond, Preşedintele Tudjman se urcase în avion, avusese loc şi ceremonia de plecare de pe aeroport, dar serviciile tehnice au decis să nu se efectueze zborul deoarece prezenta pericol. Din prognoza situaţiei meteorologice s-a constatat că nu este posibilă efectuarea zborului în cursul zilei respective. Noi considerăm că a fost, într-adevăr, o chestiune tehnică. Preşedintele Tudjman ne-a trimis o telegramă în care a explicat situaţia, pe care şi noi o cunoşteam, de fapt, în detaliu. Ţinând seama de programul dânsului din zilele următoare, am decis împreună că nu mai este posibilă efectuarea acestei vizite acum, urmând să se stabilească, pe canalele diplomatice, la începutul 
anului viitor. Deci nu este nici un fel de element de ordin politic în amânarea acestei vizite. În ceea ce priveşte relaţiile noastre, dorim să avem relaţii bune cu toate statele care iau fiinţă în cadrul fostei Iugoslavii. Am avut, avem şi sunt convins că vom avea relaţii foarte bune cu Serbia, care este vecinul nostru nemijlocit. Dar vrem să avem relaţii bune şi cu toate celelalte republici care au apărut în această perioadă. Este şi în interesul Serbiei, de altfel, ca să aibă relaţii cu aceste noi state şi ca noi, ca buni vecini, să avem relaţii bune cu toate celelalte state componente ale fostei Iugoslavii. Deci, nu văd nici un fel de contradicţii, din acest punct de vedere, privind dezvoltarea relaţiilor noastre cu alte republici de pe teritoriul fostei Iugoslavii şi cu vecinul nostru nemijlocit, Republica Serbia, sau Republica Federativă Iugoslavia, alcătuită din Serbia şi Muntenegru. Mie mi se pare că este o apreciere inexactă şi neconformă cu realităţile. Nu înţeleg ce înseamnă "mai catolic decât Papa" când sunt hotărâte sancţiuni şi trebuie să le respecţi. Când sunt unele decizii ale unor organisme internaţionale la care eşti parte, indiferent cine ar fi statele europene le respectă în litera şi spiritul lor. România nu a făcut, din acest punct de vedere, nici un fel de derogare şi nici nu a manifestat "exces de zel", dacă se poate numi "exces de zel" îndeplinirea unei obligaţii. Iar în aplicarea acestor măsuri, noi ne-am aflat într-un dialog permanent cu organele 
iugoslave, ne-am pus de acord şi am găsit totdeauna înţelegere în legătură cu măsurile pe care eram obligaţi să le aplicăm. Deci, nu cred că există vreun temei pentru a corela cele două evenimente. Asemenea întâmplări nu sunt legate numai de frontiera cu Iugoslavia şi numai de embargo. Sigur că organele de frontieră sunt obligate să urmărească respectarea măsurilor privind embargoul, dar noi avem mari dificultăţi şi la celelalte frontiere. A crescut foarte mult traficul transfrontalier şi dotarea noastră la punctele de frontieră nu mai face faţă. Se aduc multe critici şi din partea românilor, şi din partea străinilor, şi la frontiera cu Ungaria, şi la frontiera cu Bulgaria, mai ales acolo unde acest trafic a crescut. Chiar şi cu Moldova avem discuţii, pentru că înainte treceau, vorba aceea, câteva autovehicule într-o zi şi îi numărai pe degete pe cei care treceau pe la punctele de frontieră. Astăzi sunt fluxuri enorme, la care organele de frontieră nu fac faţă. De aici, cred, din aceste dificultăţi tehnice apar asemenea momente tensionate şi la frontiera cu Iugoslavia. Este altceva, este contrabanda care înfloreşte în momente de interdicţie. Aceasta este o altă chestiune. Sigur, judecând după poziţiile adoptate de multe publicaţii, o asemenea apreciere s-ar putea să fie oarecum corectă. Nu aş putea spune că Opoziţia este cea care controlează, dar că există o anumită înclinaţie a unei mari părţi a presei de a adopta o poziţie nu numai critică, dar uneori total nebinevoitoare, chiar răuvoitoare la adresa Puterii, este o realitate. Acum ea trebuie înţeleasă şi într-un context mai general. Este cel mai comod lucru să critici. În condiţiile concurenţei, pentru difuzarea publicaţiilor, este cel mai popular lucru să critici Puterea, când sunt greutăţi reale şi când populaţia simte aceste greutăţi. Foarte mulţi gazetari caută să speculeze această stare de spirit a populaţiei şi să menţină o poziţie agresivă la adresa Guvernului, la adresa factorilor de putere. Deci, trebuie înţeles acest lucru, nu numai în contextul competiţiei Guvern-Opoziţie, ci într-o realitate socială dată şi ca o reacţie firească a oamenilor din presă. 

Este, întotdeauna, relativ. Prudenţa sau îndrăzneala constituie o problemă ce trebuie legată de condiţiile concrete. Cred că evoluţia noastră este legată de condiţiile concrete pe care le-a cunoscut Romănia. Se vorbeşte mult despre aceasta, dacă ritmul transformărilor în România a fost mai rapid sau mai puţin rapid decât în alte ţări. Cred că sunt aspecte care vorbesc despre un dinamism mai viu în România în comparaţie cu ţări. Sunt, desigur, multe probleme mai complicate în România. România nu a avut şansa unei "revoluţii de catifea", cum a fost în Cehoslovacia. Nu exista posibilitatea de a determina schimbarea din interiorul sistemului, cum a fost cazul Uniunii Sovietice, cu Gorbaciov, "perestroika" şi toate celelalte. Nu a existat câtuşi de puţin posibilitatea, ca în Ungaria, de a se acumula o anumită dezvoltare a elementelor, a mecanismelor economiei de piaţă, cum s-a întâmplat în timpul regimului Kadar, care a pregătit o evoluţie normală spre o economie de piaţă. La noi, a fost o situaţie contrară. După cum, se poate spune că Romănia se găsea, la un moment dat, în avangarda schimbărilor în sistemul ţărilor din Est. Dacă vă amintiţi - după retragerea Armatei sovietice, în '58 - anii '60 au marcat în viaţa politică, în viaţa culturală, în orientarea generală a politicii externe a Romăniei o anumită deschidere, în toate domeniile, şi chiar în viaţa intelectuală a ţării. În anii '60 a început o dezbatere generală asupra problemelor unei reforme economice, asupra problemelor economiei de piaţă. Numai în Cehoslovacia şi în România se vorbea deschis despre aceasta. Şi, de asemenea, momentul de vârf a fost intervenţia în Cehoslovacia, când România s-a opus în mod deschis. Dar după aceasta a avut loc o involuţie generală. Şi Ceauşescu, cu trăsăturile sale specifice de caracter, a evoluat de o manieră cu totul negativă. El era ne încrezător în toţi, se temea de presiunea sovietică, pe de o parte, de posibile forţe interne, pe de altă parte; şi, atunci, regimul a devenit foarte rigid. Iar, pe plan economic, centralizarea şi controlul statului, asupra economiei s-au accentuat. Ceea ce a generat fenomene negative încă şi mai profunde decât în alte ţări. Nu era posibil să duci nici o discuţie asupra schimbărilor necesare, chiar dacă tot procesul marca crize profunde ale sistemului, ale economiei, ale vieţii sociale; era o degradare generală a vieţii sociale; era o degradare generală a vieţii. Ceea ce a făcut ca în România să nu fie altă ieşire decât cea explozivă: revolta 
populară din decembrie, care a marcat Revoluţia română şi care a dat cracteristicile particulare, în comparaţie cu alţii. Dar este cu totul altă situaţie. Noi am transformat dintr-o dată sistemul asupra căruia domnul Gorbaciov a discutat timp de cinci ani. La noi, într-o noapte, s-a făcut o ruptură totală cu structura statului totalitar. Din acest punct de vedere, România a făcut transformarea cea mai spectaculoasă, cea mai profundă, într-un interval foarte scurt s-au produs schimbări de esenţă în structura statului. S-a construit o formă provizorie de organizare a statului, în prima jumătate a anului 1990; s-au organizat primele alegeri; a fost ales Parlamentul; a fost redactată noua Constituţie. Uniunea Sovietică a fost demolată fără să aibă loc nici o schimbare în structurile statului, în Constituţie, în problemele majore ale vieţii politice. Rusia, nici acum, nu are o nouă Constituţie. Or, România, în aceşti patru ani, a demolat toată vechea structură a statului totalitar. S-a introdus sistemul pluripartit în viaţa politică. S-au organizat, în cinci luni, primele alegeri libere, bazate pe o nouă lege, care a fost dezbătută în primul Parlament, reprezentat de Consiliul Provizoriu de Uniune Naţională. A fost ales noul Parlament; s-a redactat - într-un an şi jumătate - într-un cadru foarte democratic, deschis, noua Constituţie a ţării. În spiritul acesteia s-au organizat alegerile locale, în februarie anul trecut, şi s-au pus bazele administraţiei locale şi ale organizării 
consiliilor orăşeneşti, comunale şi judeţene, pe principii noi, democratice, având la bază autonomia locală. De asemenea, alegerile generale din septembrie. Cu aceasta, s-au încheiat primii trei ani ai unei evoluţii profunde, în ceea ce priveşte structura noului stat - a statului de drept - cu toate principiile democratice ale unui stat modern, bazat pe o Constituţie modernă şi deschisă, pe separarea puterilor în stat şi pe toate caracteristicile statului modern. Bine înţeles, evoluţia va continua. Dar, din acest punct de vedere, cred că România a făcut schimbările cele mai spectaculoase. Nici vorbă de imobilism. Dimpotrivă. Cred că schimbările sunt cele mai spectaculoase în comparaţie cu celelalte ţări. Problemele cele mai dificile şi despre care se discută mult sunt cele legate de economie. Pentru că, într-adevăr, este un domeniu greu pentru noi. Structura economiei româneşti era printre cele mai rigide, bazată pe o concepţie destul de primitivă, pe ideile staliniste ale industrializării ca bază a modernizării economice, cu industria grea şi aşa mai departe. Pe de o parte, Ceauşescu vorbea de ideea de suveranitate, de independenţă naţională şi de independenţă economică ca bază a independenţei naţionale, dar, pe de altă parte, această concepţie, care a determinat o anumită autarhie în dezvoltarea economică, în acelaşi timp, s-a concretizat într-o structură industrială dependentă total de resurse de materii prime şi de energie din exterior, dar şi de pieţe care acum, prezintă dificultăţi în această parte a lumii, reflectate în problemele majore ale economiei noastre. Pe de altă parte, structura supercentralizată a statului a făcut ca această tranziţie către o economie de piaţă să fie un proces destul de dificil. Şi, de asemenea, ruptura bruscă pe care am făcut-o la începutul anului 1990 a creat disfuncţionalităţi profunde în economie. Sistemul economic este mai inerţial. În domeniul politic putem face revoluţii, şi, de la o zi la alta, să schimbăm structurile statului. Dar în economie aceasta nu se poate. Economia este un sistem cu un mare coeficient de inerţie. Şi sunt necesare acumulări. Or, noi am demontat întreaga structură centralizată, etatizată a economiei, fără să avem toate elementele neceseare pentru o economie de piaţă bine reglată, fără să avem mecanismele de autoreglare care există într-o economie de piaţă matură. Aceasta a creat multe disfuncţionalităţi în interior, care sunt sursa majoră a dificultăţilor. Şi, de asemenea, conjunctura internaţională, 
demolarea CAER şi dispariţia pieţelor partenerilor mai apropiaţi care existau înainte. Vorbesc foarte deschis despre aceasta. Cred că, pentru români, este o perioadă foarte interesantă, de schimbări profunde în viaţa socială; fizionomia generală a societăţii româneşti a cunoscut în aceşti patru ani schimbări profunde; există o libertate totală de expresie, de manifestare, de organizare. Este un element de satisfacţie. Dar, în acelaşi timp, trebuie să vorbim despre dificultăţile reale, care există în viaţa cotidiană a oamenilor. Ceea ce a împins oamenii în evenimentele din Decembrie 1989 a fost sărăcia din viaţa cotidiană, efectele unei crize profunde a economiei şi lipsa aprovizionării cu produse alimentare, cu energie, cu căldură şi toate celelalte. Pot să spun că astăzi nu se trăieşte mai bine. Din contră. Această dificultate se datorează economiei, în general - industria lucrează la jumătate din capacitate; am avut greutăţi în agricultură - trei ani de secetă şi dezorganizarea cooperativelor, care au creat probleme în producţia agricolă, în primii doi ani. Acest an este mai bun din punct de vedere al producţiei agricole. Dar, toate acestea au creat probleme ca şomajul, inflaţia, iar puterea de cumpărare a oamenilor este mai mică decât în 1989, care a fost un an de criză. Din acest punct de vedere, sunt surse reale de instatisfacţie a oamenilor. Există o anumită deziluzie. Pentru că toată lumea aştepta ca, după căderea lui Ceauşescu, a regimului totalitar, viaţa să 
se amelioreze. Din contră, se constată o deteriorare a condiţiilor de viaţă. Din acest punct de vedere, există o sursă obiectivă de nemulţumiri. Prin urmare, există ambele aspecte. Pe de o parte, motive de satisfacţie pentru o libertate generală în viaţa socială, politică, spirituală şi, pe de altă parte, surse reale de nemulţumire. Din această raţiune problemele economiei devin probleme centrale, primordiale ale politicii. Bine înţeles. Este o sursă de tensiuni, de tulburări posibile; dar este o problemă generală. Da, bine înţeles, nu poţi fi mulţumit când există rezultate negative. Pot să spun că, desigur, dacă privim lucrurile, cei patru ani, puteam face mult mai bine, mai multe lucruri bune. Dar, trebuie luate în consideraţie condiţiile concrete ale vieţii noastre, climatul în care am lucrat în toţi aceşti ani, presiunea permanentă a tensiunilor politice, a confruntărilor politice, a confruntărilor de stradă, care au caracterizat viaţa politică a României în prima jumătate a anului 1990. Din acest punct de vedere, este o evoluţie, cred, constructivă şi pozitivă. Acum, toate confruntările se concentrează în Parlament şi în presă. este adevărat; de aceea, am spus şi că nu se trăieşte mai bine acum decât înainte şi că trebuie făcute eforturi în această direcţie. Sunt sigur, deoarece sunt elemente concrete pentru această speranţă. Acest an a fost, poate, cel mai dificil, pentru că a acumulat factorii negativi care au acţionat în aceşti ultimi trei ani: declinul producţiei industriale, apariţia fenomenelor sociale foarte grave - şomajul şi inflaţia; devalorizarea monedei naţionale provocată de balanţa comercială, care a devenit negativă. Dar, sunt şi câteva teme pozitive. Producţia industrială marchează o tendinţă de redresare. În acest an vom avea o creştere zero. Pentru prima dată, începând cu luna aprilie, producţia industrială a depăşit indicatorii de producţie ai anului trecut şi, la sfârşitul anului, producţia va fi la acelaşi nivel cu cea a anului 1992. Ceea ce înseamnă, un prim semn pozitiv - stoparea declinului producţiei industriale. De asemenea, în agricultură este un an mai bun, cu o producţie agricolă superioară anilor precedenţi. Deci, avem o anumită sursă de optimism, din acest punct de vedere. Chiar şi exportul a început să se redreseze; în ultimele trei luni, se constată o creştere a exportului. Balanţa comercială negativă este sursa devalorizării cursului de schimb al monedei naţionale. Există o certă tendinţă de redresare, inclusiv a exportului. 
Toate aceste elemente ne dau speranţa că anul viitor va fi, din acest punct de vedere, un an mai bun. Chiar şi rata inflaţiei, în acest an, este 250 la sută. Este anul cel mai greu care acumulează rezultatele negative ale acestei involuţii a economiei din ultimii trei ani. Pentru anul următor, economiştii fac previziunea diminuării acestei rate la 60-70 la sută şi a începutului redresării monedei naţionale. Vom vedea. Nu pot să spun ceva concret acum. Ştiu că Franţa n-a acceptat multe decenii prezenţa descendenţilor regilor. Abia în timpul lui de Gaulle, pentru prima dată, reprezentantul Bourbonilor a fost acceptat în Franţa. În Italia, niciodată, după 1946 nu s-a acceptat revenirea reprezentanţilor familiei regale. În Grecia, de asemenea. În alte ţări la fel. La noi, există opinii diferite din acest punct de vedere. Deci, trebuie să privim aceasta într-un mod realist, inclusiv din punctul de vedere al stabilităţii climatului politic al ţării. Nu lui personal. El reprezintă unele tendinţe şi unele forţe politice şi, atunci, din acest punct de vedere trebuie privite lucrurile. Pe de o parte, noi am salutat această declaraţie; este pentru prima oară când el spune că nu vrea să deranjeze ordinea constituţională care există în România. Şi este pozitiv. Pe de altă parte, el vorbeşte în maniera unui "suveran": el a "decis" să vină în România! Trebuie să fie şi acceptat. Nu decide el însuşi. Există o ordine bine stabilită. Dacă respectă ordinea, nu este el care decide. Am spus 
mai înainte: este o problemă de calcul concret în economie şi de conjunctură concretă internă. Am avut o întâlnire cu domnul Vaclav Klaus, premierul Cehiei; am avut, de fapt, mai multe întâlniri; a vizitat Bucureştiul de curând. Cehii au avansat mai mult pe planul privatizării, de exemplu, al marii privatizări. La noi, sectorul privat s-a dezvoltat, de asemenea, foarte repede. Poate că, sub anumite aspecte, noi am făcut chiar mai mult decât alţii. Am lichidat cooperativele, de exemplu. Sunt aspecte pozitive, dar şi negative ale acestei măsuri luate de noi. Dar am redat dreptul de proprietate foştilor proprietari şi moştenitorilor. Acesta este spiritul Legii fondului funciar. Aşadar, 82 la sută din terenuri se găsesc acum în posesia proprietarilor particulari. Este o privatizare aproape totală a agriculturii. Ungurii, de exemplu, nu s-au atins de cooperative. Cehii, de asemenea. La fel, în fosta RDG. Dar, la noi, ideea de cooperativă era compromisă, prin maniera brutală de intervenţie a statului. Din acest motiv, sunt oameni care spun că ideea de "cooperativă" este o invenţie comunistă, ceea ce nu este corect din punct de vedere istoric. Franţa nu este o ţară comunistă şi are cooperative bine organizate şi eficiente. În Italia, la fel, ca şi în alte ţări europene. Dar, dacă vorbim de privatizare, noi am făcut aceasta în domeniul agriculturii şi suntem mai avansaţi ca alţii. Nu am spus că este mai bine, din punct de vedere al producţiei agricole, dar suntem mai avansaţi pe planul privatizării. Sectorul privat, de asemenea, pe baza unei legi, care a fost adoptată de CPUN încă din 1990, în ceea ce priveşte iniţiativa privată, cuprinde astăzi 480 000 de noi agenţi economici, bazaţi pe libera iniţiativă. Sunt persoane individuale, întreprinderi familiale sau întreprinderi mici şi mijlocii care activează în diverse sectoare; în primul rând, în domeniul comerţului, al serviciilor şi, de asemenea, în domeniul producţiei agro-industriale şi industriale. Mai mult de 30 la sută din forţa de muncă actuală lucrează în aceste întreprinderi. Este un sector privat foarte activ şi destul de dinamic. Problema cea mai complicată este privatizarea marilor întreprinderi de stat; avem o lege în privinţa acestei privatizări "marea privatizare", cum o numim noi. Este un proces mult mai dificil, pentru că sunt întreprinderi mari, cu capitaluri sociale mari; şi nu există capitaluri suficiente pentru a le cumpăra. A fost conceput un sistem de distribuire gratuită tuturor cetăţenilor de 
bonuri de valoare, care se vor transforma în acţiuni, pe măsură ce întreprinderile se privatizează. S-au format Fonduri ale proprietăţii private, un fel de burse de valori, pentru a gestiona bonurile de valoare ale cetăţenilor; acestea reprezintă 30 la sută din capitalurile sociale ale întreprinderilor. Restul de 70 la sută este administrat de Fondul Proprietăţii de Stat, care gestionează din partea statului cele 6 000 de societăţi comerciale şi care trebuie să promoveze procesul de privatizare. S-au şi privatizat, deja, 150 de întreprinderi şi sunt încă 600 scoase la licitaţie pentru a fi privatizate. Procesul merge mai încet. Acum facem o analiză a acestui proces, deoarece, consider că sistemul nostru este prea sofisticat, cu aceste Fonduri ale proprietăţii de stat şi private, care nu sunt subordonate Guvernului, ci Parlamentului. De fapt, Guvernul este cel care administrează întreaga economie naţională, care a înfiinţat Agenţiile de privatizare şi dezvoltare. Deci, cred că trebuie revăzut tot acest sistem legislativ şi instituţional. Vrem să folosim şi experienţa altora. Se pare că cehii au găsit o cale mai eficientă, mai puţin sofisticată, a mecanismelor şi instituţiilor privatizăirii. Am discutat, chiar aseară, cu un grup de economişti, de cercetători asupra acestei probleme majore: modul de accelerare a privatizării. Se poate vorbi şi despre aşa ceva. Deoarece, oamenii aplaudă democraţia şi libertatea dar, cum spuneaţi, dacă nu există pâine, care este valoarea libertăţii? 
Prin urmare, o asemenea reacţie există. Dar nu cred că este o nostalgie aşa puternică, din acest punct de vedere, şi că nu există nici o şansă de re întoarcere. Cred că transformările care s-au produs şi se produc sunt ireversibile, sunt profunde; dar, există totuşi greutăţile tranziţiei. Toate ţările Europei au traversat perioada grea, de după război. Dintr-un anumit punct de vedere situaţia este similară; această tranziţie prin care trecem este asemănătoare cu perioada de după război. Deci, trebuie să mobilizăm forţele naţionale - politice, sociale - pentru a reuşi. Pe de o parte, constatăm că întreaga Europă se află în faţa unor dificultăţi; este această recesiune economică, ce afectează viaţa tuturor ţărilor. Chiar şi în Europa occidentală există, după unele statistici, aproape 35 de milioane de şomeri. Este o problemă socială destul de gravă, deoarece nu există nici o şansă de absorbire a acestei forţă de muncă. După război, a fost o perioadă când progresul tehnologic a eliberat forţe de muncă din agricultură şi din industrie, dar exista şansa sectorului terţiar, al serviciilor. Dezvoltarea serviciilor a absorbit toată forţa de muncă care a fost eliberată din industrie şi agricultură. Acum, şi serviciile sunt afectate de progresul tehnologic, de automatizare, de informatică. Şi nu există altă şansă. Cred că singura şansă pentru ţările Europei occidentale este dezvoltarea economică generală a ţărilor din Centrul şi Estul Europei. Suntem legaţi printr-o şansă şi o soartă comună. Cred că, din acest punct de vedere, trebuie revăzute întreaga politică şi toate concepţiile privind relaţiile economice pe continent. Pentru că există pericolul real, după desfiinţarea blocurilor militare şi a separării politice şi ideologice a continentului, de apariţe a unei noi bariere - economice - cortina bogăţiei, care separă cele două părţi ale Europei şi care se poate adânci şi poate crea noi tensiuni pe continent. Cred că este în interesul celor două părţi ale Europei de a se găsi formele unei cooperări între parteneri egali. Trebuie promovată o nouă concepţie în relaţiile politice şi economice pe continent şi în lume, în general. O anume privire superioară a bogaţilor spre hinterland-urile din Est şi Centru este o realitate care există, dar care trebuie lichidată. Trebuie să promovăm relaţii între parteneri egali. O altă prejudecată în mentalitatea politicienilor, a economiştilor - şi am avut dialoguri, pe acest su biect, cu multe persoane - este teama de concurenţa ţărilor 
din Est. Nu sunt ţări subdezvoltate. Aici există un mare potenţial material, de resurse şi, de asemenea, uman. Nivelul de cultură şi de educaţie al oamenilor este comparabil cu cel din ţările dezvoltate. Şi mulţi îşi pun problema dacă nu cumva consolidarea economică a acestor ţări nu va crea greutăţi suplimentare ţărilor din Vest, care acum se găsesc în faţa acestor probleme ale utilizării forţei de muncă. Dar, cred că este o problemă falsă. Chiar exemplul "celor 12", după război, demonstrează că întărirea economiilor a creat multe posibilităţi de parteneriat. Am văzut chiar cazul Elveţiei; 80 la sută din comerţul exterior se desfăşoară cu ţările Pieţei Comune. Cu ţările din Centrul şi Estul Europei aceste schimburi reprezintă numai 3-4 la sută, ceea ce înseamnă că, pentru ţările care au acelaşi nivel de dezvoltare economică, tehnologică, posibilităţile de diviziune a muncii, de schimburi şi parteneriat sunt mai largi. Aşadar, consolidarea economică a ţărilor din Centrul şi Estul Europei nu reprezintă un pericol ci, din contră, creează noi posibilităţi, capacitatea pieţelor acestor ţări fiind favorabilă şi benefică pentru partenerii din Vest. Cred că aceasta este concepţia care trebuie să domine preocupările noastre comune şi că trebuie să dezvoltăm eforturile comune, cooperarea pentru a ameliora condiţiile de integrare general-europeană. Întotdeauna rămâne ceva de făcut, de ameliorat unele lucruri. Dar, nu cred că în România există o atitudine generală de discriminare faţă 
de o minoritate anume, faţă de romi în special. Bine înţeles, este o problemă socială, nu rasială, integrarea acestei categorii, care nu este valabilă pentru toţi romii, pentru că sunt diverse categorii: sunt romi integraţi în viaţa socială şi nu există probleme cu ei; sunt alte categorii de romi - nomazi şi alţii - care nu se integrează în viaţa socială şi care constituie o sursă de tensiune pentru populaţia din anumite zone. Dar nu cred că este o problemă de mari dimensiuni. Aceasta există pretutindeni. Vedem în Germania reacţia xenofobă faţă de muncitorii turci şi faţă de alţii. Chiar şi în Franţa au fost şi există probleme similare. Cred că mai puţin chiar, în România, unde romii sunt cetăţeni români de sute de ani. Este doar o problemă socială, de integrare, în general, a oamenilor. În ceea ce priveşte problema minorităţilor, nu cred că România are vreun motiv de a avea complexe. Cred că, din acest punct de vedere, în Constituţia şi în legislaţia română există un cadru general democratic de soluţionare pe o bază normală, democratică a problemelor integrării tuturor cetăţenilor şi a minorităţilor, cu particularităţile lor, cu dreptul lor de a se manifesta, de a se exprima, de a folosi limba lor maternă, de a-şi exprima particularităţile culturale. Pentru maghiari, care reprezintă minoritatea cea mai numeroasă - 7 la sută din populaţia ţării, toate minorităţile împreună reprezentând circa 10 la sută - există un întreg sistem, o reţea de învăţământ, de la şcoli primare la universităţi, în limba lor maternă, ca şi instituţii culturale, teatre, staţii de radio, un mare număr de publicaţii în limba maghiară. A, nu! întotdeauna sunt probleme. Dar, cred că nu sunt de fond. Am exprimat în Constituţie că tot ce se legiferează pe plan internaţional, din punct de vedere juridic, în ceea ce priveşte drepturile omului şi, deci inclusiv ale minorităţilor, are prioritate faţă de legislaţia naţională. Aceasta înseamnă deschiderea noastră şi hotărârea de a alinia permanent legislaţia naţională la legislaţia internaţională. Aş putea spune chiar mai mult. Tot ceea ce este valabil pentru Europa este valabil şi pentru România. Este principiul constituţional şi al legislaţiei noastre. Aş putea spune că există că există alte ţări care nu au posibilitatea de a repeta experienţa românească şi de a se alinia la practica românească în ceea ce priveşte minorităţile. Noi am recunoscut statutul minorităţilor naţionale. Sunt ţări care nu acceptă principal existenţa minorităţilor naţionale, 
ţări în care major este principiul cetăţeniei şi nu al existenţei minorităţilor. Franţa, de exemplu, dar şi alte ţări. Dacă este un cetăţean francez, el este francez; nu există drepturi speciale pentru alsacieni, pentru arabi, sau pentru corsicani şi alţii. Ei sunt francezi, nu sunt consideraţi minorităţi naţionale. Este vorba de maniere diferite de a privi lucrurile. Aşadar, noi nu avem, din acest punct de vedere, greutăţi în a ne alinia la orice reglementare europeană sau internaţională privind problemele minorităţilor. A, bine. Bine înţeles. Fiecare ţară are istoria sa, tradiţiile sale, prin urmare, legislaţia naţională. Este. Depinde. Aceasta depinde de conjunctura generală pe continent. Deoarece chiar în Iugoslavia sunt naţionalităţi diferite care au format un stat federativ. Iugoslavia s-a născut după căderea Imperiului austro-ungar şi mai înainte a Imperiului otoman. Apoi, după primul război mondial, s-a organizat pe o bază federală. Această bază federală a fost consolidată după al doilea război mondial, pentru că înainte a fost regatul iugoslav. Toate aceste naţionalităţi trăiau împreună, într-un cadru relativ normal. În timpul războiului, iugoslavii au rezistat maşinii de război germane, într-un mod exemplar. Când alte ţări erau ocupate în câteva săptămâni, în "războiul fulger" al lui Hitler, iugoslavii au rezistat pe tot timpul războiului. Şi Bosnia a devenit fortăreaţa rezistenţei contra nemţilor. Şi acolo erau sârbi, croaţi şi musulmani. Nu exista nici o diferenţă 
între ei. Am vizitat Iugoslavia în 1947. Am traversat întreaga Bosnie, în două săptămâni. Nu era nici un sentiment de diferenţiere între ei. Toţi erau uniţi şi aveau acel sentiment de demnitate naţională, datorită rezistenţei contra ocupantului. Am vizitat, din nou, Iugoslavia în 1956. Era o expresie nouă a acestui sentiment, bazat pe rezistenţa contra lui Stalin. Cine a mai rezistat lui Stalin ca sârbii? Aşadar, aceasta a contribuit la coeziunea lor. Dar, cred că a fost, mai ales, evoluţia problemelor economice şi sociale, care a creat sensibilităţi şi tensiuni. Discrepanţele care s-au accentuat între Slovenia şi Croaţia, pe de o parte, şi Bosnia, Muntenegru şi Macedonia, pe de altă parte; era un raport de 6/1 al PIB pe locuitor. Nemuţumirea era sentimentul major. În anii '70, când am vizitat Muntenegru, erau chiar discuţii legate de investiţiile de capitaluri slovene în Muntenegru în sensul că ele ar fi sursa exploatării muncii muntenegrenilor de către capitalul sloven. Erau deja elemente de tensiune. Aceasta a stat, cred, la baza tensiunilor şi contradicţiilor naţionale care au apărut. Cred că este o perspectivă reală pentru normalizarea relaţiilor. Aceasta depinde de evoluţia internă a fiecărei ţări din Centrul şi Estul Europei. Rămâne o problemă majoră: Rusia şi evoluţia evenimentelor interne. Eu cred că sursele convulsiilor cele mai grave şi periculoase se găsesc în acest teritoriu imens, al unui stat multinaţional, unde problemele economico-sociale se complică, desigur, cu relaţii etnice şi multinaţionale. Evoluţia va fi mai lentă decât în toate celelalte ţări. Pentru că, marile sisteme au inerţii mai mari. Şi acesta este un imens sistem teritorial, administrativ, social şi, deci, toate procesele de transformare, de reorganizare a vieţii economice şi sociale comportă un interval mai lung. Din acest punct de vedere, noi ne-am exprimat opinia. Suntem membri în Consiliul Consultativ de partaeneriat al NATO şi al UEO. Cred că în această perioadă este o soluţie bună pentru a crea un cadru de cooperare activă între membrii NATO şi ţările membre. Cred că în acest mod trebuie să avansăm şi să nu se abordeze problema discriminatoriu. Deoarece, erau idei în ceea ce priveşte intrarea în NATO a diferitelor ţări din Centrul şi Estul Europei şi de a face o anumită ierarhizare între ele. Aceasta ar crea noi tensiuni. Deci, cred că preocuparea comună, generală, pe continent trebuie să fie crearea unui nou cadru de securitate egală pentru toate ţările Europei şi, în 
special, pentru această parte a Europei. Prin urmare, din acest punct de vedere consider că sunt mai realiste câteva idei incluse în planul domnului Balladur şi propunerile recente ale SUA de a aborda aglobal această chestiune, pentru ţările în discuţie. Pentru noi nu este o problemă. Pentru că libera circulaţie a ideilor, a informaţiilor este deja o realitate. Cred că presa română prezintă mai multe elemente negative, dacă putem spune astfel, deoarece există o presă de scandal, relatând fenomene marginale ale societăţii, din criterii comerciale, astfel de subiecte sunt prezente în presa naţională. Nu cred că este nici un pericol în prezenţa emisiunilor de radio şi a televiziunilor străine. Aceasta nu reprezintă nici o problemă pentru noi, astăzi. Normalizarea, într-o anumită măsură, a situaţiei economice a ţării şi ameliorarea condiţiilor de viaţă ale oamenilor. Pentru că, de altfel, pe planul vieţii politice şi sociale cred că lucrurile vor merge. Nu sunt atât de preocupat de imaginea mea istorică. Am rămas un om normal şi cred că prezenţa mea în viaţa politică a ţării poate fi un moment legat de toate aceste transformări pe care ţara le-a cunoscut. Cred că nici o altă personalitate n-ar fi putut face altceva decât să se supună exigenţelor şi nevoilor societăţii româneşti. Eu n-am făcut decât efortul de a răspunde acestor exigenţe ale societăţii româneşti. Dacă acesta a fost bun sau nu, poporul va judeca, generaţiile viitoare. Da. Nu tocmai. Pentru că, acum, în condiţiile grele 
ale vieţii economice, femeile sunt cele care suferă mai mult. Pentru că muncesc în diverse sectoare ale vieţii sociale şi, în acelaşi timp, ele fac cel mai mare efort în familie. Deci, şomajul, inflaţia, dificultăţile vieţii cotidiene se reflectă, întotdeauna, în mod grav, asupra femeilor. Aceasta va rămâne în istorie ca un moment, momentul unui accident istoric, care a influenţat gândirea oamenilor şi acţiunile lor, şi al unei experienţe istorice a anumitor ţări. Istoricii vor putea judeca într-o manieră mai aprofundată ceea ce rămâne valabil, pentru că, atunci când se vorbeşte de comunism există o tendinţă de a condamna tot ceea ce a fost făcut în toate aceste ţări. Dar, trebuie luate în consideraţie eforturile făcute de aceste popoare, în condiţiile acestui regim şi care au creat lucruri valabile. Pentru România, de exemplu. România interbelică era o ţară cu o economie preponderent agrară; 80 la sută din populaţie lucra în agricultură şi trăia la ţară; exista un mare număr de analfabeţi, aproape 30 la sută din populaţie. Acum este o ţară cu o economie diversificată; nivelul de cultură generală al populaţiei, învăţământul obligatoriu de zece ani, care este generalizat, anumite drepturi sociale în ceea ce priveşte asigurarea locurilor de muncă, asistenţa medicală gratuit, multe alte lucruri sunt greu pentru noi, acum, de menţinut. Prin urmare, trebuie privite toate aspectele vieţii. Erau, bine înţeles, o ideologie şi un sistem politic falimentare. Pentru că era o utopie, pe de o parte, din punct de vedere teoretic, şi un sistem ineficient, pe plan economic şi planul vieţii individului, un sistem inuman, care sufoca viaţa oamenilor, libera exprimare a valorilor. Din acest punct de vedere era un sistem condamnabil şi care a fost condamnat de istorie. Dar sunt lucruri făcute de oameni, care nu pot fi legate de sistem, ci de eforturile unui popor, de validitatea şi eficienţa lor. Era istoria în care am fost toţi integraţi! Aş putea spune chiar că, în tinereţea noastră, eram impresionaţi pozitiv de ideile generoase de echitate socială. Era platforma pe care noi eram atraşi de această ideologie. Şi, se poate spune că, după război, era o mişcare antifascistă, democratică; era spiritul general care domina viaţa intelectuală a Europei; şi în România, de asemenea. Majoritatea intelectualităţii europene era de stânga, care susţinea toate ideile legate de aceste aspiraţii spre relaţii mai bune între oameni. Era ceea ce ne atrăgea. Dar, după aceea, în practică s-a văzut 
cum s-au deteriorat relaţiile umane; au ieşit la iveală aspectele antiumane ale sistemului şi ale ideologiei înseşi. Privesc cu regret că viaţa merge înainte şi devenim din zi în zi mai bătrâni. Şi că într-o perioadă foarte interesantă, cred, a vieţii, a vieţii personale şi a vieţii societăţii noastre, va trebui să părăsim scena. 

Într-un efort de a contribui la consolidarea unităţii naţionale, la conjugarea energiilor ţării în serviciul binelui public, cu două luni în urmă am iniţiat o consultare a tuturor partidelor reprezentate în Parlament în scopul coordonării acţiunilor legate de jubileul a 75 de ani de la Marea Unire. A fost în mod explicit în intenţia noastră a transforma sărbătorirea Zilei Naţionale într-un prilej de consens şi reconciliere între principalele forţe politice, în scopul unei mai bune gestionări în comun a treburilor publice, în care aceste forţe sunt implicate în diferite feluri. Atunci, am obţinut o încurajatoare unitate de idei şi de intenţii de la toţi cei prezenţi, reprezentând întregul spectru parlamentar. Între timp au intervenit elemente noi care au determinat anumite partide să renunţe la intenţia lor declarată de a participa la actul reconcilierii, de a strânge mâna care li se întinde. Regret această evoluţie care, indiferent de explicaţii, cu greu va putea fi înţeleasă. Consider că nu e prea târziu nici acum ca, meditând la interesele înalte ale neamului, aceste partide să revină la consensul iniţial, participând la programul de manifestări stabilit de comun acord, pentru a nu întina prin vrajbă marea sărbătoare a românilor. Aşa cum am mai declarat, rămân, în continuare, deschis dialogului cu toate forţele politice. Populaţia ţării suferă nedrepte privaţiuni şi decepţii, pe care o mai sinceră coordonare între forţele politice din Parlament ar putea-o ajuta să le depăşească. Ea vede şi judecă poziţia fiecăruia, condamnă obstrucţionismul, politicianismul miop şi fuga de răspundere. De aceea, fac apel la liderii tuturor partidelor parlamentare să nu respingă prilejul care ni se oferă de a contribui fiecare, în măsura competenţelor pe care ni le stabileşte Constituţia, la un efort coordonat, coerent şi sincer, pentru a depăşi criza de încredere ce ameninţă societatea noastră. Nu am în vedere o prezenţă formală la Alba Iulia, ci un semn de colaborare sinceră, deschisă, fără ascunzişuri între cei în care electoratul şi-a investit încrederea.

În primul rând, aş dori să-mi exprim satisfacţia pentru acest prilej de a neîntâlni cu reprezentanţii sectorului privat, care a luat fiinţă şi s-a dezvoltat, eu zic, într-un ritm dinamic, în aceşti mai puţin de patru ani, pe baza uneia din primele legi adoptate de Consiliul Provizoriu de Uniune Naţională, la începutul anului 1990. Decretul-Lege se referea la stimularea iniţiativei private. Atunci, vă amintiţi, au fost discuţii privind limitarea la 20 de lucrători ai acestor întreprinderi. Ulterior, s-a lărgit marja spre 50-100; acum, precum aţi văzut, au apărut şi categorisiri: întreprinderile cu până la 25 de lucrători se consideră întreprinderi mici, iar cele de la 25 la 200, întreprinderi medii. Din cifrele prezentate aici, aţi văzut, după unele date pe care le am eu, sunt peste 400 000 de asemenea unităţi înregistrate; dar ele reprezintă şi întreprinderi individuale, deci un individ, care a deschis o activitate, a devenit agent economic, este înregistrat ca atare, "dughenizat", cum se spune. Sunt întreprinderi familiale, în care lucrează membrii familiei şi apoi urmează întreprinderile mici şi mijlocii, cele mai multe luând fiinţă cam în ultimul an de activitate. Deci, viaţa contestă afirmaţiile celor ce spun că avem de-a face cu un guvern conservator, care frânează procesul reformei şi privatizarea. În ultimul an de zile au luat fiinţă cele mai multe asemenea întreprinderi bazate pe iniţiativă privată şi, cum aţi văzut, în ele lucrează astăzi un milion şi jumătate de oameni. Vreau să vă spun că toată industria de stat are două milioane şi jumătate de lucrători. Deci, acest sector privat reprezintă deja o forţă şi un factor activ, dinamic în economia naţională. Aceasta a propos şi de criticile la adresa Preşedintelui, care s-a referit la locuri de muncă în campania electorală; eu n-am spus că eu voi crea locuri de muncă; eu nu sunt întreprinzător particular, nu am veleităţi, nu am virtuţi, nu am de gând să mă apuc de afaceri. Eu vorbeam de un proces, de un fenomen care are loc şi de posibilităţile pe care le oferă economia naţională, de cadrul nostru economic general necesar pentru a stimula astfel de activităţi creatoare de locuri de muncă. Viaţa confirmă acest lucru. Aproape un milion de oameni au găsit locuri de muncă, în ultimul an, în acest sector bazat pe iniţiativă privată şi există încă un câmp foarte larg de acţiune din acest punct de vedere. Noi n-am dezvoltat încă suficient serviciile. Vreau să vă spun că toată dezvoltarea economică a ţărilor 
avansate ale lumii, după al doilea război, s-a bazat pe dezvoltarea sectorului terţiar. Ceea ce a caracterizat dezvoltarea economică contemporană în ultimele patru decenii a fost dinamismul deosebit al progresului tehnologic, pătrunderea mecanizării, automatizării, informaticii, care, dezvoltând producţia, au eliminat forţă de muncă din sectoarele primar şi secundar, din agricultură şi industrie. Cunoaşteţi foarte bine datele din ţările dezvoltate. Industria şi agricultura folosesc cam 30-35 la sută din forţa de muncă. Salvarea lor, supapa de siguranţă, a fost absorbţia acestei forţe de muncă eliberate în sectorul terţiar, în servicii. Cam 65 la sută din forţa de muncă se află în servicii productive, servicii neproductive, activităţi diverse legate de timpul liber. Acum se dezvoltă chiar sectorul cuaternar, legat eminamente de organizarea timpului liber al oamenilor - industria showului, spectacolelor, activităţilor sportive, de agrement şi aşa mai departe. Noi avem un sector foarte slab dezvoltat în domeniul serviciilor. Se deschide pentru noi posibilitatea să rezolvăm probleme sociale prin dezvoltarea, mai ales, a iniţiativei private în acest domeniu, legat şi de turism. Avem o ţară cu o natură de excepţie şi toţi cei care vin din afară apreciază acest lucru. Pe un spaţiu restrâns, avem mare şi munţi împăduriţi, iar cei care călătoresc, şi sunt mulţi oameni care călătoresc aici, resimt acest lucru imediat cum părăsesc latitudinea pe care ne aflăm. Turcia, de asemenea, este 
toată un mare platou şi chiar zona montană este lipsită de vegetaţie. Or, natura ţării noastre este, din acest punct de vedere, generoasă, atrăgătoare şi trebuie să ştim s-o punem în valoare. Să punem în valoare aceste virtuţi ale ţării! Dar, noi când vorbim de turism, ne cramponăm de problemele legate de reţeaua de hoteluri şi toată lumea este preocupată acum, şi este necesar, este bun şi acest lucru, hotelurile de patru şi de cinci stele. Dar la cine se referă această reţea de hoteluri? La câteva mii, zeci de mii de oameni cu "parale" multe. Este nevoie să atragem şi oameni cu mulţi bani. Dar, turismul ca industrie naţională a însemnat în Europa, mai ales, dezvoltarea turismului de masă, bazat pe o reţea de pensiuni, deci de activităţi economice la nivelul gospodăriei cetăţeneşti. La noi în toată zona rurală, mai ales, şi de munte, şi de coline, şi în zona Luncii Dunării, şi în Delta Dunării s-au creat, astăzi posibilităţi. Trebuie numai un foarte mic efort şi puţină iniţiativă pentru a transforma fiecare gospodărie într-un spaţiu de cazare şi pentru turiştii români, şi pentru turiştii străini. Este numai un exemplu de posibilităţi pe care le oferă un asemenea sector de activitate. Eu, în primul rând, aş felicita pe toţi cei prezenţi şi pe cei neprezenţi, care şi-au asumat această răspundere, care au dat dovadă de spirit de iniţiativă, de temeritate. Aceasta este virtutea promovării iniţiativei private, care aduce o notă de dinamism şi de vigoare în viaţa economică. Economie de piaţă înseamnă cadru concurenţial, înseamnă promovarea şi stimularea celor temerari, a celorândrăzneţi, cu iniţiativă, cu gândire flexibilă, maleabilă, capabili să se adapteze la cerinţele în schimbare ale pieţei. Totdeauna va exista în economia naţională şi sector privat, şi sector public. Marile domenii de strategie, infrastructurile vor aparţine probabil sectorului public şi va fi o îmbinare între sectorul public şi cel privat. Dar activităţile cele mai diverse şi în domeniul producţiei, şi în domeniul relaţiilor cu consumatorul vor trebui să aparţină iniţiativei private. În primul rând, deci, aş felicita pe cei care până acum s-au lansat în această activitate, care are multe virtuţi: şi anume, de a crea piaţă, a diversifica activitatea productivă şi de servicii pentru populaţie, a fi o sursă de acumulare de capital necesar dezvoltării noastre în general. Şi, de asemenea, de a forma oameni, de a forma o categorie nouă, necesară de oameni, categoria întreprinzătorilor, oameni cu 
spirit de iniţiativă, care îşi asumă răspunderea şi riscul. Aşa ceva n-a existat în economia socialistă. Riscul în economia socialistă nu era de conceput. Totul trebuia să meargă conform planului, optimizat şi fără nici un fel de cotă de risc. Or, nu există aşa ceva în economie. De aceea au falimentat toate sistemele economice bazate pe structuri rigide, pe economie de comandă dirijată de factorul politic. Au prosperat economiile flexibile, mai ales, în această fază a dezvoltării contemporane, de un dinamism deosebit, care presupune adaptare la schimbările tehnologice şi la cerinţele pieţei mondiale. Aceasta trebuie să devină o caracteristică de bază a dezvoltării noastre viitoare. Eu aş ridica trei probleme în legătură cu preocupările viitoare privind dezvoltarea, în general, a vieţii economice şi a sectorului privat. În primul rând, ca perspectivă, s-a vorbit aici despre strategie; avem nevoie de o strategie naţională, care să privească în perspectiva îndepărtată. Încotro mergem şi ce caracteristici, ce structuri va căpăta economia naţională în perspectivă? Legat nu numai de ce avem noi astăzi, legat nu numai de ce au astăzi ţările mai dezvoltate, să spunem, din Europa. Ne integrăm în Comunitatea Economică Europeană, dar trebuie să privim în perspectivă şi încotro merg ei. Pentru că, dacă ne uităm la economia mondială, astăzi, ea se află într-o criză profundă. Şi nu este o criză obişnuită, ciclică, aşa cum se întâmplă în toată economia capitalistă de piaţă, de când există ea, 
ci este o criză nodală, o criză de sistem, care va determina schimbarea totală a fizionomiei economiei ţărilor dezvoltate, cu implicaţii asupra economiei mondiale. Ceea ce aminteam în legătură cu ce au însemnat serviciile pentru ţările dezvoltate după al doilea război mondial! Astăzi şi serviciile sunt afectate de restrângerea locurilor de muncă, prin generalizarea automatizării şi informaticii. În toate aceste ţări, fenomenul şomajului capătă proporţii de masă, pentru că nu mai există capacitate de absorbţie, pentru că serviciile, ele însele, sunt astăzi afectate de tehnologiile noi. Dispar vânzătoarele din magazin, a apărut sistemul de cartele magnetice, dispar funcţionarii de la ghişee, omul dialoghează direct cu terminale de calculator şi are loc un proces de eliminare masivă de forţă de muncă şi din sectorul serviciilor. Şi nu există şansă de absorbţie. Am avut un dialog pe această temă la Crans-Montana, în Elveţia, anul acesta, când îşi plângeau pe umeri unii altora: cei din Est, legat de dificultăţile pe care le prezintă tranziţia - şi aşteptau asistenţă şi cooperare din partea Vestului - cei din Vest, exasperaţi de faptul că n-au soluţii la aceste probleme. Şi noi am spus: şansa este comună; ei nu vor putea ieşi din aceste dificultăţi dacă vor rămâne închistaţi printr-o politică protecţionistă, de izolare, sau dacă vor privi relaţiile cu ţările noastre, din această parte a Europei, de pe poziţii de aroganţă a celor bogaţi faţă de cei mai puţin dezvoltaţi din Est, dacă vor privi spre noi numai ca piaţă de desfacere a propriilor lor produse şi dacă nu ne vor privi ca parteneri. Pentru că dezvoltarea economică a tuturor acestor ţări este o şansă şi pentru ei, nu numai pentru noi. Am replicat şi unor gânduri exprimate mai direct, sau mai puţin direct, că dezvoltarea voastră este un pericol pentru Vest: "noi să vă sprijinim pe voi să vă dezvoltaţi din punct de vedere economic? dar, voi nu sunteţi ţări slab dezvoltate; aveţi un potenţial intelectual ridicat; ridicarea voastră economică înseamnă noi concurenţi pentru noi; ce interes avem să vă sprijinim în dezvoltarea voastră"? Şi aţi văzut că este o gândire falsă, pentru că experienţa, chiar a ţărilor dezvoltate europene, de exemplu, demonstrează că volumul cel mai mare de schimburi economice are loc chiar între ele. Elveţia, m-am uitat pe date statistice, 80 la sută din schimburile economice le are cu ţările Pieţei Comune, nici măcar cu ţările AELS din care face parte. De ce? Pentru că ţările dezvoltate 
au o economie diversificată şi procesul de diviziune a muncii este mult mai profund între acestea şi, deci, îşi creează capacitate de absorbţie pe pieţele proprii foarte mari care înlesnesc schimburile între ţările cu acelaşi nivel de dezvoltare. Deci, mergând pe aceeaşi logică, dezvoltarea economică a ţărilor din Centrul şi Estul european nu înseamnă o limitare a posibilităţilor de schimburi, ci din contră, creşterea capacităţii de absorbţie a pieţelor noastre, interes deci şi pentru ei. Aceasta ar fi o chestiune. Cum anume ne regăsim noi locul în acest proces de integrare în economia europeană şi în economia mondială? În aceste ţări, în mod fatal, se vor dezvolta sectoare noi de activitate, care vor apela mai ales la creaţia intelectuală. Şi, ca sectoare de producţie, se vor dezvolta activităţile care vor încorpora tot mai multă creaţie intelectuală. Se vor dezvolta activităţi legate de posibilităţile mai mari ale oamenilor în domeniul creaţiei artistice, culturii, agrementului şi aşa mai departe. Deci, se profilează cu totul alte structuri ale dezvoltărilor viitoare. Noi trebuie să ne găsim calea de integrare în acest proces pentru ziua lor de mâine, nu pentru situaţia lor de astăzi. Pentru că, dacă ne vom propune ca obiectiv numai să-i ajungem din urmă, să ajungem ce sunt ei astăzi, vom rămâne tot "alaltăieri" faţă de ei, care în această perioadă se dezvoltă cu o dinamică deosebită. Al doilea element pe care l-aş prezenta. Trecem printr-o perioadă dificilă. Inflaţia este 
un fenomen care domină viaţa economică şi care creează mari necazuri oamenilor. Sigur, mai ales la acest sfârşit de an, s-au acumulat câteva elemente legate de promovarea unor componente ale reformei economice: retragerea subvenţiilor, introducerea TVA-ului, ridicarea barierei la adaosul comercial - greşeală făcută de noi, pentru că am acceptat ceea ce ni s-a impus de către alţii, să ridicăm bariera adaosului comercial şi piaţa este dominată acum de preţuri de speculă. Eu aş face apel la sectorul privat să găsim căi de stimulare din partea întreprinzătorilor, din partea asociaţiei Dumneavoastră, din partea Guvernului, pentru acei producători şi acele forme de activitate, care să elimine intermediarii parazitari şi să asigure o legătură mai directă a producătorului cu piaţa, care să reducă costurile şi deci preţurile de livrare a mărfurilor către populaţie. Să fie un obiectiv pentru noi acest lucru! Ştiţi foarte bine, foarte multe ţări dezvoltate, nu au această problemă cu producătorii dar acolo piaţa i-a forţat, pentru că are propriile ei mecanisme de autoreglaj. Noi încă nu avem aceste autoreglaje. Trebuie să le creăm prin dezvoltarea pieţei. Nu mai poate Guvernul, degeaba scot unii în stradă oamenii să critice Guvernul: schimbă Guvernul de astăzi cu altul. Am avut şi alte guverne, cu oameni isteţi şi foarte şarmanţi pentru ecranele televizoarelor, dar care, în economie, aţi văzut la cât s-au priceput să facă. Acum sunt oameni care ştiu mai multă economie, se zbat, caută să rezolve probleme concrete. Dar sunt greutăţi obiective, reale, ale vieţii. Nu avem încă o piaţă cu mecanisme de autoreglaj. Iar mecanisme administrative de comandă, pentru a stopa preţurile, nu avem. Dar aveam acea barieră a adaosului comercial. Trebuie să intervenim cu alte elemente, de ordin legislativ, pentru a-i "reteza" pe cei care caută să speculeze slăbiciunile pieţei, astăzi. Ar fi un al doilea element şi obiectiv pe care am ţinut să-l menţionez. Şi, în fine, un obiectiv major economic este stabilizarea monedei naţionale. Nu o putem face decât echilibrând, în primul rând, balanţa comercială externă. Resurse externe nu avem şi nimeni n-o să ne dea nimic pe gratis. De ochii noştri frumoşi, sau dacă în locul lui Iliescu vine unul mai atrăgător, să nu credeţi că cineva "deschide baierele pungii" ca să dea românilor de pomană. Aşa ceva în economie nu există. Nimeni nu dă nimic de pomană. Nu există generozitate şi umanism în economie. În economie guvernează un unic principiu: interesul. 
Noi trebuie să găsimn calea de a îmbina interesele individuale cu interesele sociale, interesele naţionale cu interesele celor cu care intrăm în relaţii economice. Rezerve valutare nu avem şi nu am avut. Finanţare externă nu avem. Singura sursă de echilibrare pentru susţinerea monedei naţionale este realizarea unei balanţe comerciale echilibrate. Deocamdată, am mers de trei ani de zile cu deficit comercial mare, pentru că toţi s-au repezit să aducă tot mai multe importuri. Uneori, era şi o necesitate, alteori, este calea de a încasa profituri mai rapide. Unii se ocupă mai puţin de exporturi. Deci, obiectivul major pentru toţi, indiferent de forma de proprietate, trebuie să fie încurajarea exporturilor noastre pe piaţa externă. Să ne croim drum pe piaţa externă! De aceea, n-aş încuraja şi nu trebuie încurajaţi cei care se reped numai să aducă mărfuri pe piaţa noastră, când avem producţie proprie în domeniu. Să realizăm cooperări, da. Să realizăm joint-ventures, să-i aducem pe alţii să intre în întreprinderile noastre. Spre exemplu, în sectoarele de vârf din industria actuală, electronica, micro-mecanica, micro-electronica, informatica, în care am avut o anumită dezvoltare, şi în cercetare şi în producţie, şi care suferă cel mai mult astăzi. Pentru că toţi s-au repezit să devină importatori de electronică. Sigur, a face import nu este o filozofie, să ştiţi. Nici nu avem nevoie de intermediari pentru aceasta. Nu avem nevoie să creăm unităţi comerciale româneşti ca să aducă mărfuri 
de import. Acelea intră cu uşurinţă pe piaţa românească deoarece, cum să spun, au multe avantaje şi tehnologice, şi economice. Filozofia este cum să facem ca să valorificăm potenţialul nostru de creaţie şi să pătrundem pe piaţa externă, să creăm resurse cu care să echilibrăm valuta naţională şi să putem prin aceasta să reglementăm lucrurile. Iată trei chestiuni pe care am ţinut să le ridic, ca să nu fie numai o simplă adunare festivă, ci să împărtăşim şi câteva gânduri şi preocupări privind dezvoltarea acestui sector, care poate şi trebuie să devină un sector dinamic, activ al relansării noastre economice. Vă mulţumesc! 

Este un moment de răscruce. După înlăturarea structurilor vechiului stat totalitar, monopartid, după realizarea structurilor statului democratic, de drept, întemeiat pe pluralism politic şi respectarea drepturilor şi libertăţilor fundamentale ale omului, după adoptarea prin referendum a noii Constituţii, putem aprecia că România a păşit ireversibil pe calea democraţiei. In acelaşi timp, am pus bazele trecerii către economia de piaţă. In sistemul economic însă transformările sunt în mod inerent mai dificile, mai lente. Aceasta generează nemulţumire, decepţie, tensiuni sociale, fenomene utilizate din păcate de unele forţe politice care încearcă să tragă foloase din dificultăţile inerente tranziţiei. Acest curs de acţiune este foarte periculos. In momentul actual, pentru societatea noastră importantă este angajarea hotărâtă pentru promovarea cadrului legislativ, instituţional, al unei economii de piaţă moderne, dublată de o protecţie socială eficientă. Aceasta este azi chestiunea fundamentală. Există o serie de cauze obiective, binecunoscute, ale situaţiei economice grele: la dificultăţile tranziţiei în sine, se adaugă recesiunea mondială, destructurarea sistemului de relaţii economice interne şi regionale, fără înlocuirea lui cu un sistem nou, conjuncturi defavorabile cum ar fi embargoul irakian şi iugoslav. Dar nu e mai puţin adevărat că erori de gestionare, unele scuzabile prin lipsa de experienţă managerială la nivel micro şi macroeconomic în condiţiile nou create, ori prin condiţiile de extreme tensiuni socio-politice pe care le-am străbătut, au dus la actuala stare de lucruri. Pe fondul tabloului contradictoriu al realităţilor economice de la noi mi se par importante două elemente de optimism. Primul, stagnarea declinului producţiei, care trebuie să ducă, după un timp oarecare, şi la stagnarea degradării nivelului de trai. Al doilea, faptul că populaţia e conştientă de necesitatea reformei, inclusiv a măsurilor impopulare legate de aceasta, pe care Parlamentul şi Guvernul le-au luat în ultimul an, dar mai ales de faptul că nu prin revendicări fanteziste, ameninţări şi fraze demagogice se poate redresa situaţia economică, ci prin muncă şi seriozitate. În privinţa ritmului reformei, rămân la părerea că trebuie să adoptăm cel mai înalt ritm care să poată fi suportat de către populaţie. Politica "sferelor de influenţă" este un produs tipic al perioadei "războiului rece", care, o dată cu prăbuşirea sistemelor comuniste în Estul Europei, inclusiv în spaţiul fostei 
Uniuni Sovietice, şi-a încheiat practic existenţa. Europa cunoaşte astăzi evoluţii contradictorii, în cadrul unui amplu proces de reaşezare a raporturilor dintre state, la nivel global şi regional. Pe de o parte, asistăm la evoluţia ascendentă a unui proces de integrare economică, socială şi politică, început imediat după încheierea celui de-al doilea război mondial, o dată cu crearea Comunităţilor Europene. Prin intrarea în vigoare a Tratatului de la Maastricht, nou creata Uniune Europeană va da expresie unitară nu numai proceselor economice la nivelul statelor membre şi asociate, ci şi politicii lor internaţionale şi de securitate. Crearea Spaţiului Economic European, ca urmare a negocierilor dintre statele membre AELS şi cele din cadrul Uniunii Europene este un alt proces care ilustrează aceeaşi tendinţă. Pe de altă parte, în zona Europei Centrale şi de Est se observă accentuarea tendinţelor disolutive, mergând de la destrămarea unor sisteme multilaterale de relaţii economice, cum a fost cazul CAER, sau militare, Tratatul de la Varşovia, până la dezmembrarea unor entităţi statale, cum sunt bine cunoscutele cazuri ale URSS, Cehoslovaciei şi Iugoslaviei. În asemenea condiţii, în care state cu o influenţă deosebită pe arena internaţională, cum ar fi Germania, după reunificare, Federaţia Rusă, după prăbuşirea sistemului comunist şi a fostei uniuni, sau chiar Statele Unte, în postura de singură superputere mondială sunt într-un proces de redefinire a statutului lor internaţional, 
când factorii clasici de securitate/insecuritate sunt puternic perturbaţi de tendinţele de reajustare a balanţelor regionale de putere, inclusiv prin creşterea pericolului de proliferare nucleară, stabilitatea sistemului internaţional în ansamblu, şi a celui european, în particular, au avut de suferit. Cazul tragic al izbucnirii conflictelor armate pe teritoriul fostei Iugoslavii, şi relativa dificultate a comunităţii internaţionale de a găsi soluţii de stabilizare a situaţiei şi încetare a luptelor ilustrează convingător această realitate. În acest context, România, prin politica sa internaţională a depus importante eforturi, atât pe plan bilateral, cât şi multilateral, pentru ca procesul de reaşezare a raporturilor dintre state şi grupuri de state să se facă, pe cât posibil fără a se aduce atingeri principiilor fundamentale ale dreptului internaţional, limitând pe cât posibil efectele lor destabilizatoare inerente, asigurându-se, în acelaşi timp, promovarea intereselor legitime de securitate ale României într-un climat cât mai mult posibil deschis dialogului, negocierii şi cooperării. În mod concret, România a făcut însemnate eforturi pentru a-şi asigura recunoaşterea internaţională a amplului proces de reconstrucţie democratică a ţării, de la Constituţie şi instituţiile statului, până la nucleul societăţii civile, moment marcat practic prin admiterea în Consiliul Europei şi participare directă la procesul de reconstrucţie europeană, care este practic în curs. În acelaşi timp, a acţionat pe multiple planuri pentru normalizarea relaţiilor cu Statele Unite ale Americii, ceea ce s-a şi realizat prin intrarea în vigoare a Tratatului Comercial dintre ţările noastre, conţinând principiul acordării clauzei naţiunii celei mai favorizate. Încet, dar sigur, se poate spune că România este tot mai clar percepută în Europa şi pe arena internaţională ca un important factor de stabilitate şi echilibru, într-o zonă geo-strategică de o semnificaţie deosebită, nu numai pentru raporturile dintre statele europene, ci şi mai larg, dintre marile centre de putere ale lumii. Mă număr printre cei care nu cred că industria românească e un morman de fiare vechi. După cum nici experienţa şi tradiţia industrială românească nu sunt valori de neglijat. În condiţiile ieşirii României din conul de umbră în care a fost aruncată, din obscure interese, în ultimii ani, de mass-media internaţională, acestea pot reintra în circuitul de valori intern şi internaţional. Cred nu numai că industria 
reşiţeană are perspective, dar că perspectivele industriei româneşti nu pot fi concepute fără găsirea modalităţii de modernizare, retehnologizare, rentabilizare a "coloşilor industriali", atât de dispreţuiţi de unii, dar care au reprezentat şi pot reprezenta din nou pilonii economiei. O ţară ca România nu poate trăi doar din buticuri şi adaosuri comerciale! După ştiinţa mea, Senatul a votat înăsprirea sancţiunilor pentru infracţiunile de calomnie şi insultă, infracţiuni care, veţi recunoaşte, au cunoscut o creştere nedorită în ultimii ani. Mă întreb: cui poate să-i fie teamă de aceste măsuri? Ziariştilor cinstiţi? - fireşte că nu, ei nu insultă şi nu calomniază. Ziariştilor inteligenţi şi talentaţi? - fireşte că nu, ei găsesc modul de a-şi exprima şi argumenta opiniile, fără a recurge la astfel de procedee. Cât despre ziariştii care nu fac parte din cele două categorii menţionate mai sus, poate că pierderea lor n-ar fi cel mai rău lucru nici pentru presă, nici pentru societate. Să nu uităm că şi dreptul la propria imagine e un drept constituţional. La urma urmei, tocmai presa e cea care se plânge de lipsa de efect a dezvăluirilor şi comentariilor ei. Un mai mare profesionalism, o mai mare credibilitate, convingerea cititorului că verbul tipărit nu poate reprezenta altceva decât purul adevăr, nu pot decât să întărească prestigiul şi influenţa presei. Desigur, e discutabil dacă protecţia cetăţenilor faţă de calomnie şi insultă - ale căror efecte sunt mult agravate la colportarea 
lor prin presă - se face cel mai bine prin pedeapsa cu închisoarea, sau dacă nu cumva nişte amenzi penale ori chiar nişte despăgubiri civile usturătoare ar realiza mai bine acest deziderat. Cât despre posibilitatea interdicţiei practicării profesiei de ziarist, aş găsi o asemenea măsură de-a dreptul retrogradă. Consider însă că "breasla" gazetarilor ar putea să o ia înaintea legislativului, luând ea însăşi măsuri de autoapărare contra celor care, prin iresponsabilitate ori venalitate, compromit statutul gazetarului. E şi în interesul lor să promoveze respectul deontologiei profesionale, să combată defăimarea, calomnia, care oriunde în lume sunt penalizate. Cred mai mult în forţa morală a obştii gazetăreşti, decât în măsuri coercitive. Un lucru mi se pare însă neîndoielnic: legea trebuie să îi protejeze în mod egal pe toţi cetăţenii. Fără a mă putea pronunţa în această fază a elaborării legii, consider că prevederi de natură să protejeze în mod deosebit, suplimentar, pe demnitari, nu ar fi conforme cu principiul egalităţii cetăţenilor în faţa legii. De asemenea, este foarte important ca formulările legii să nu permită transformarea ei într-un instrument de represiune a criticii sau, mai rău, a diversităţii de opinie. Doresc să-i felicit pe locuitorii judeţului Caraş-Severin, cu ocazia Zilei naţionale a României şi cu ocazia sărbătorilor care se apropie, urându-le un călduros "La mulţi ani!”

Aş dori, în primul rând, să felicit şi reprezentanţii Guvernului şi echipa de specialişti de la Fondul Monetar Internaţional, care au încheiat o perioadă prelungită de negocieri în legătură cu acordul care, mâine, urmează să se semneze. Anul acesta a fost o negociere substanţială, pe fond, nu formală, care vizează esenţa programului de reformă economică. Şi sunt câteva componente majore ce intră în acest Memorandum, care primeşte sprijinul, suportul financiar din partea Fondului Monetar Internaţional şi al organizaţiilor internaţionale - al Băncii Mondiale şi altor organisme internaţionale. În esenţă, priorităţile Programului de reformă al Guvernului, care au format obiectul acestor negocieri, vizează, pe de o parte, măsuri care să stopeze procesul inflaţiei. Anul acesta inflaţia a avut rata cea mai înaltă, pentru că a acumulat efectele negative ale declinului activităţii economice din ultimii trei ani de zile, ale conjuncturii economice, care se menţine nefavorabilă, mai ales cu partenerii noştri tradiţionali din zonă, dar şi ca urmare a seriei de măsuri concentrate ce ţin de reforma economică, strict obligatorii, dar care au stimulat procesul inflaţionist - retragerea subvenţiilor, eliminarea barierei adaosului comercial, introducerea TVA-ului şi alte măsuri de liberalizare a activităţii economice. Ele ţin de un mecanism strict obligatoriu pentru a crea cadrul concurenţial necesar şi echilibrarea pe criterii economice a relaţiilor între agenţii economici. Dar, prin măsurile adoptate, există speranţa necesară - şi aceasta este esenţa priorităţilor programului guvernamental - ca în anul viitor să se dea un semnal pozitiv în ceea ce priveşte reducerea ratei inflaţiei, măsurile pentru stabilizarea monedei naţionale. Şi aceasta ţine, mai ales, de îmbunătăţirea activităţii economice şi de stimularea exporturilor, pentru a echilibra balanţa comercială externă a ţării. În al treilea rând, procesul de privatizare, care, pe de o parte, în ceea ce priveşte sectorul privat, cunoaşte, am putut sublinia acest lucru, acest bilanţ, mai ales din ultimul an de zile s-a dezvoltat bazat pe iniţiativa privată; întreprinderile mici şi mijlocii reprezintă de-acum un sector important în economia naţională, cu un milion şi jumătate de noi locuri de muncă, create în aceşti trei ani de zile şi cea mai mare parte, mai ales, în ultimul an. Urmează, însă, să găsim soluţiile în comun. Guvernul lucrează la o asemenea măsură împreună cu Parlamentul, pentru a facilita procesul de privatizare 
a marilor întreprinderi. Şi 1994 urmează să fie anul unui proces susţinut de lansare a marii privatizări. Pentru că, altminteri, sunt câteva sute de întreprinderi deja privatizate. Dar se caută o formulă care să simplifice tot mecanismul şi să dea un prim semnal al unei mari privatizări. Din cele 6000 de întreprinderi măcar o treime în anul viitor să fie deja privatizate, ceea ce va degreva şi relaţiile acestea oarecum rigide, existente în economie, în întreprinderile cu capital de stat şi va da un nou elan redresării şi restructurării, modernizării sectoarelor din marea noastră industrie. Deci, aceste trei mari obiective - inflaţia, stabilizarea monedei naţionale şi stimularea exporturilor şi privatizarea - sunt elemente esenţiale ale Programului de reformă. Vrem, de asemenea, să apreciem înţelegerea şi deschiderea Fondului Monetar Internaţional, care a stabilit şi un grup de experţi pentru a acorda asistenţă Guvernului în perfectarea programului de protecţie socială. Deci, concomitent cu toate aceste măsuri, care ţin de lansarea activităţii economice, de eficienţă economică, să găsim şi pârghiile necesaare pentru protecţia, mai ales, a păturilor defavorizate! Şi apreciem, deci, această înţelegere din partea Fondului Monetar Internaţional. Considerăm, de asemenea, că toate acestea vor crea un climat favorabil pentru atragerea investitorilor străini, pârghie importantă, factor important pentru noi, pentru procesul de modernizare şi de relansare a activităţii în marea industrie. 
Doresc să aduc aprecieri şi să mulţumesc echipei Fondului Monetar Internaţional pentru sprijinul acordat.

Aşa cum v-am mai informat, autorităţile autoproclamatei Republici Nistrene sunt hotărâte să comită un asasinat politic împotriva oponenţilor lor ideologici, sub pretextul unui aşa-numit proces în care sunt ignorate cele mai elementare drepturi ale omului. Vă mulţumesc pentru precedentele Dumneavoastră intervenţii în sprijinul dreptăţii şi drepturilor omului, dar din păcate sunt în situaţia de a vă informa că cele mai negre temeri ale noastre s-au confirmat. Ignorând cererile din întreaga lume pentru un proces drept, autorităţile din Tiraspol au condamnat un om, Ilie Ilaşcu, la moarte, şi alţi cinci la ani grei de temniţă. Aceste sentinţe în primă instanţă sunt fără recurs. Vă rog din nou să faceţi tot ce vă stă în putinţă pentru a împiedica executarea ordinului de a ucide, pentru a transfera procesul grupului Ilaşcu autorităţilor constituţionale ale Republicii Moldova, stat suveran membru al ONU şi al CSCE, singurul cu competenţa legală de a-şi judeca proprii cetăţeni pe propriul teritoriu, singurul în măsură să asigure o judecată dreaptă, în concordanţă cu normele justiţiei şi drepturile omului. 

Tin să vă mulţumesc pentru mesajul pe care mi l-aţi adresat legat de condamnarea samavolnică la moarte a patriotului moldovean Ilarie Ilaşcu şi la alte pedepse grele a colegilor săi. Văd în demersul Dumneavoastră, ca şi în apelurile şi declaraţiile adoptate de Senat şi Camera Deputaţilor un act de solidaritate naţională cu un grup de mari patrioţi, care nu s-a lăsat intimidat de un regim mercenar şi primitiv, sprijinit exclusiv pe o forţă armată străină. Am făcut, îndată după aflarea ştirii, o declaraţie la posturile noastre de radio şi televiziune de condamnare a acestei crime premeditate, lansând în acelaşi timp un apel la şefii de state şi instanţele internaţionale de a interveni energic în vederea salvării vieţii lui Ilarie Ilaşcu. Incă în cursul serii de ieri, am trimis mesaje preşedinţilor Elţân şi Clinton, solicitându-i să facă uz de toată influenţa lor pentru a opri punerea în aplicare a odioasei sentinţe. In cursul dimineţii de astăzi am avut şi o convorbire telefonică cu Preşedintele Republicii Moldova, domnul Mircea Snegur, pentru a ne consulta cu privire la alte măsuri ce pot fi întreprinse, în afara poziţiilor publice categorice de condamnare a abuzului comis de autorităţile aşa-zisei republici nistrene. In acelaşi timp, am adresat mesaje secretarilor generali ai ONU, CSCE şi Consiliului Europei, altor oficialităţi ale CSCE care se ocupă de protecţia drepturilor omului, precum şi organizaţiei Amnesty International. Am cerut Guvernului să întreprindă toate demersurile pentru a sensibiliza guvernele celorlalte state, organizaţiile internaţionale şi opinia publică pentru a interveni în vederea salvării vieţii lui Ilarie Ilaşcu. Rămân în continuare preocupat de a folosi toate căile pe care le avem la dispoziţie pentru a preveni desăvârşirea asasinatului politic care s-a pregătit împotriva lui Ilarie Ilaşcu.

În această zi de mare sărbătoare şi bucurie pentru credincioşii acestor meleaguri, aş dori să fac o mărturisire de credinţă: sunt pe deplin convins de necesitatea grăbirii lucrării de restabilire a rolului important pe care l-a avut Biserica Ortodoxă Română în societatea românească, de consolidare a Bisericii noastre naţionale pentru a putea răspunde, pe măsura vocaţiei şi tradiţiilor sale, aspiraţiilor religioase şi morale ale poporului român. Vă rog să fiţi încredinţaţi că în această zi de sărăbătoare şi de împlinire din viaţa Bisericii, sufleteşte, sunt alături de Dumneavoastră şi, sper, în acelaşi gând. Crearea Episcopiei Sloboziei şi Călăraşilor este un act care completează şirul momentelor solemne legate de activitatea deosebit de rodnică a Sfântului Sinod. Este, în fapt, un act de dreptate, gândind măcar că mulţi şi mari meşteri şi zidari, în timp ce ridicau altare sfinte pentru neam în alte zone ale ţării, se hrăneau cu pâinea cea de toate zilele a Bărăganului. Alegerea în demnitatea de episcop al noii eparhii a Prea Sfinţitului Nifon, vlăstarul unei familii de ţărani din Bărăgan, cu o bogată cultură teologică şi laică pe care a dobândit-o în ţară şi în străinătate, strălucit reprezentant al Bisericii Ortodoxe Române la numeroase întruniri teologice şi culturale internaţionale, oferă garanţia că această eparhie va deveni o episcopie de frunte a Bisericii, în conformitate cu aşteptările legitime ale clericilor, credincioşilor şi autorităţilor publice, preocupate de starea organizării şi funcţionării instituţiilor de bază ale poporului român. Prea Sfinţia Voastră, Doresc să vă asigur de toată preţuirea şi înţelegerea noastră în susţinerea treburilor Eparhiei Sloboziei şi Călăraşilor şi să vă urez roade cât mai bogate în lucrarea de nobilă şi mare răspundere la care aţi fost chemat. Prea Fericite Părinte Patriarh Teoctist, Poate că destinul vă este hărăzit de pronia divină să înscrieţi evenimente cu profundă semnificaţie, tocmai în preajma zilei Dumneavoastră de naştere: anul trecut, la Cluj - Napoca, în ziua de 7 februarie, l-aţi instalat pe înalt Prea Sfinţitul Arhiepiscop Bartolomeu, iar astăzi, în ajunul zilei Dumneavoastră de naştere, pe Prea Sfinţitul Episcop Nifon. Folosim şi acest prilej pentru a vă arăta consideraţia noastră, dorindu-vă să aveţi şi pe mai departe aceeaşi tărie morală şi fizică pentrtu a izbândi în misiunea de adâncă spiritualitate pe care Biserica şi-a asumat-o: aceea de a contribui la redresarea morală a naţiunii, la construirea 
unor punţi de încredere şi speranţă pentru depăşirea greutăţilor cu care o ţară întreagă se confruntă. Adresând aceste gânduri la ceas de sărbătoare, permiteţi-mi ca, împreună cu ele, să transmit urările mele de sănătate şi bucurie, pace şi bunăstare tuturor celor de faţă. La mulţi ani! 

În primul rând, doresc să mulţumesc pentru invitaţie. În al doilea rând, vreau să felicit tânăra Asociaţie a Editorilor de Presă din România şi să mulţumesc reprezentanţilor lui "Freedom Forum" şi oaspeţilor veniţi din ţările din Centrul şi Estul Europei la această reuniune a reprezentanţilor presei şi editorilor de presă din această zonă de Europă. Cred că va fi un prilej util de schimb de opinii şi experienţă, pentru că toate ţările reprezentate la această reuniune parcurg procese similare în viaţa politică, socială, economică, aceste ţări aflându-se într-o tranziţie profundă de la regimuri totalitare spre democraţie, de la economii centralizate, dirijate de către stat, spre economii de piaţă. Sunt procese complexe, complicate şi cu multe efecte negative pe planul vieţii sociale, dar care constituie şi o mare sfidare pentru generaţia noastră. Vor rămâne aceşti ani prin care trecem în istoria ţărilor noastre ca ani de istorie concentrată, care schimbă radical fizionomia societăţilor noastre. Aş putea spune că, în ceea ce priveşte România - care a avut, probabil, forma cea mai violentă de tranziţie printr-o revoluţie sângeroasă, care a însemnat şi sacrificii umane, în decembrie 1989, tocmai datorită caracterului dur al sistemului totalitar care nu admitea, nu accepta ideea unor schimbări în interior ale sistemului - aceşti patru ani de zile au însemnat ani de schimbări radicale în viaţa societăţii noastre. Schimbarea cea mai semnificativă este această eliberare a omului, eliberarea fiinţei umane, a cetăţeanului şi realizarea unui cadru de respiraţie liberă şi de exprimare liberă a opiniilor, a sentimentelor, a opţiunilor. Şi aceasta s-a reflectat prin două apariţii explozive:Apariţia explozivă de formaţiuni politice. Prima lună de după decembrie, ianuarie 1990, a înregistrat 30 de partide nou apărute în viaţa politică a ţării, ca după un an de zile să fie înregistrate 200 de partide. 90 au participat la alegerile din septembrie '92 cu candidaţi proprii. A doua apariţie explozivă a fost apariţia unui număr foarte mare de gazete, de publicaţii, reviste centrale şi locale, incomparabil cu ceea ce era în trecut. Număram pe degete ziarele cu difuzare naţională, iar în teritoriu era câte un ziar sau săptămânal de fiecare judeţ. Nici nu mai ştiu câte sunt înregistrate astăzi. Erau, la un moment dat, peste 1500 la de publicaţii înregistrate, ceea ce exprimă această dorinţă de diversificare şi de exprimare liberă a oamenilor. Este un fenomen fără îndoială semnificativ 
al schimbărilor pe care le-a cunoscut societatea românească. Desigur că acesta este un proces. Aceasta înseamnă şi o anumită sfidare, şi o anumită barieră, dificultate materială, psihologică. Este o veritabilă concurenţă şi o luptă pentru supravieţuire a publicaţiilor. Cunosc dificultăţile cu care se confruntă presa noastră. Presa resimte direct efectele dificultăţilor din economia ţării şi mai ales procesul inflaţionist, care a dus la creşterea preţurilor hârtiei, tipografiilor, difuzării şi ale dificultăţilor legate de multe disfuncţionalităţi din viaţa noastră economică. Dar aceste dificultăţi nu reflectă decât o dificultate generală prin care trece societatea. De asemenea, presa noastră se caracterizează printr-un limbaj foarte colorat şi asta reflectă o stare de spirit a societăţii româneşti. Oamenii au fost descătuşaţi. Înainte trebuiau să vorbească "pe la colţuri", în surdină. Se născuse un fel de literatură subterană şi era un fel de presă obscură, care a avut trăsăturile ei interesante şi care reflecta spiritul foarte viu al românului. Perioada de înăbuşire a exprimării libere a gândurilor s-a caracterizat, în acelaşi timp, printr-o mare abundenţă a anecdotelor care circulau în subteran. Acum nu prea mai avem anecdote pentru că avem o presă liberă în care se exprimă, în modul cel mai nestingherit şi în limbajul cel mai colorat posibil, fiecare cum vrea. Sigur, mulţi critică lipsa de decenţă, dar eu consider că şi acesta este un proces pasager. Viaţa selectează până 
la urmă. Ceea ce este valoros şi are temelii puternice în procesul de dezvoltare socială se afirmă cu mai multă forţă. Cred că asupra tuturor acestor probleme veţi putea face un schimb util de idei, de păreri şi doresc succes acestei reuniuni editorilor de presă. 

Domnule Primar, Domnule Preşedinte al Consiliului Municipal, Domnule Prefect, Doamnelor şi domnilor, Permiteţi-mi, în primul rând, să vă mulţumesc penru onoarea pe care mi-o faceţi şi pentru sentimentele de prietenie pe care le-aţi adresat poporului român -sentimente reciproce care se hrănesc dintr-o istorie îndelungată, care a unit popoarele noastre, şi la bine şi la rău. Aş dori, în primul rând, să exprim emoţia cu care am păşit în clădirea Primăriei de la Atena pe care am vizitat-o, prima dată, acum 34 de ani, când participam ca tânăr deputat român, atunci, la o reuniune a Uniunii Interparlamentare. Şi atunci şi acum, păşim această instituţie cu gândul la faptul că în Atena s-a născut conceptul de politică şi de democraţie şi că aceste concepte fundamentale inspiră şi dezvoltarea societăţii democratice contemporane. Aflaţi într-un proces profund de transformare a societăţii româneşti pe bazele principiilor democraţiei moderne, nu putem să subliniem această filiaţiune cu originile istorice ale acestei dezvoltări moderne. În acelaşi timp, aşa cum spuneam, popoarele noastre sunt legate printr-o istorie îndelungată. Noi n-am avut niciodată în istoria noastră şi nu avem nici astăzi nici un fel de litigii, de elemente conflictuale, ci, din contră, istoria ne-a unit, iar primele contacte au fost nu pe câmpul de luptă, cum s-a întâmplat cu alţi vecini de-ai noştri, ci au fost contacte în sfera economicului. Cu 3500 de ani în urmă, navigatorii greci au pus bazele cetăţilor de la Marea Neagră - vechiul Tomis, Constanţa de azi; vechiul Calatis, Mangalia de azi; cetatea Istriei, care şi astăzi păstrează urmele vechilor edificii. Deci, în domeniul relaţiilor economice, comerciale, ale culturii s-au fundamentat relaţiile dintre popoarele noastre, şi ele au cunoscut o dezvoltare continuă. De asemenea, ne-a unit, de-a lungul istoriei, lupta popoarelor noastre împotriva dominaţiei străine pentru apărarea fiinţei, a independenţei naţionale, sprijinindu-ne reciproc în această luptă. Aceasta a alimentat sentimentele de solidaritate şi prietenie între popoarele noastre. În anii '30, Grecia şi România, prin oamenii de stat proeminenţi Venizelos şi Titulescu, au fost promotoarele ideii de cooperare balcanică, şi astăzi România şi Grecia constituie factori de stabilitate în această zonă şi ne aflăm pe poziţii comune în eforturile pentru promovarea păcii şi înţelegerii în Balcani, pentru rezolvarea cu armele politicii şi ale diplomaţiei a stărilor conflictuale din zona noastră şi 
crearea unui climat de pace şi înţelegere. Noi am apreciat sprijinul Greiciei în eforturile României din ultimii patru ani de zile pentru integrarea în organismele europene. Şi cu prilejul acestei vizite oficiale am constatat o amplă comunitate de vederi în abordarea problemelor cu care se confruntă lumea de azi pe plan general, pe plan european, pe plan balcanic, şi interesul comun pentru dezvoltarea relaţiilor bilaterale dintre ţările noastre. Mă bucur că există un cadru de conlucrare nemijlocită între cele două municipii - Bucureşti şi Atena - şi considerăm aceasta ca un element constitutiv al acţiuninilor practice pe linia dezvoltării relaţiilor bilaterale benefice dintre ţările noastre. Vă mulţumesc încă o dată, şi vreau să primiţi sentimentele cele mai calde de prietenie din partea noastră pentru poporul grec şi pentru poporul Atenei, precum şi urările noastre de succes în activitatea Dumneavoastră, a Administraţiei Municipiului Atena.

Domnule prim-ministru, Domnilor miniştri, Am săvârşit un act constituţional firesc în viaţa noastră politică, la propunerea primului ministru. Ţinând seama de consideraţiuni legate de activitatea şi eficienţa activităţii Guvernului şi pe baza consultărilor cu formaţiunea politică care susţine Guvernul, s-a realizat această remaniere. Elementul nou care apare în structura Guvernului nostru este alinierea la o practică mai generală pe plan european. În fruntea Ministerului Apărării Naţionale apare un civil. Este debutul nostru în această practică pentru că la Ministerul de Interne am mai avut miniştri civili în această perioadă de după decembrie. Consider că propunerile, schimbările care se fac vor aduce suflul necesar pentru îmbunătăţirea activităţii. Aş vrea să mulţumesc şi miniştrilor de până acum care şi-au făcut datoria, fiecare în parte rămânând să îndeplinească misiuni noi. Domnul Spiroiu ne va reprezenta la Bruxelles şi va avea continuitate în realizarea în practică a măsurilor privind Parteneriatul pentru Pace; domnul Dănescu va rămâne ajutorul principal, ca om de meserie, în Ministerul de Interne pentru modernizarea acestui minister; domnul Teodoru îl va ajuta o vreme pe noul ministru. De fapt transferul nu este atât de complicat aici; domnul Novac a lucrat în conducerea Ministerului şi va primi însărcinări noi din partea Guvernului. Domnul Ninosu urmează ca la Senat - el este senator - să primească însărcinări noi. Noilor miniştri vreau să le urez să abordeze cu toată seriozitatea problemele cu care se confruntă Guvernul astăzi şi ministerele respective; într-o perioadă cât mai scurtă să preia atribuţiunile care le revin şi să creăm o echipă unită, sudată în cadrul Guvernului, pentru a continua programul complex şi dificil în cursul acestui an, an care, pentru reforma economică, pe de o parte, ca misiune centrală a Guvernului, este un an esenţial. Se finalizează acţiuni care au început în cursul anului trecut şi care trebuie să ducă la o anumită jugulare a inflaţiei, la stabilizarea monedei naţionale şi la o anumită stabilizare a vieţii economice pe ansamblu. Sunt, de asemenea, de adus la îndeplinire o serie de lucruri din toate celelalte domenii, iar ministerele afectate vizează sectoare importante în care procesul de consolidare a instituţiilor statului va cunoaşte noi paşi înainte. Vreau să urez succes noilor miniştri şi Guvernului în ansamblu în misiunea care le revine. Vedeţi, aceasta este o chestiune pe care mai repede ar trebui s-o abordeze 
reprezentanţii partidului de guvernământ şi ai Guvernului, dar, din discuţiile pe care le-am urmărit şi informaţiile pe care le-am primit, rezultă că discuţiile iniţiale aveau în vedere o anumită conjunctură şi un anumit pact cu partidele din aşa-numitul arc guvernamental. Or, au apărut nişte elemente noi în relaţiile PDSR-ului cu toate aceste partide, pe de o parte, în contextul negocierilor care se poartă astăzi pentru un climat politic nou şi, pe de altă parte, în eventualitatea creării unui cadru de conlucrare mai largă parlamentară, ceea ce nu înseamnă coaliţie guvernamentală, ci un climat de conlucrare parlamentară, în spiritul a ceea ce eu încercam să prefigurez prin ideea unui pact politic al forţelor angrenate în activitatea parlamentară. Deci, sunt negocieri care mie mi se par că sunt interesante, sunt constructive, pot să deschidă, din acest punct de vedere, o etapă nouă în desfăşurarea vieţii noastre politice, care să dea mai multă substanţă pozitivă, constructivă, eforturilor comune ale tuturor partidelor politice. Pentru că eu cred că într-un sistem democratic, indiferent de angajarea sau nu la guvernare, toate partidele, toate forţele politice sunt într-un fel antrenate şi angrenate în efortul comun de construire a ţării. Opoziţia, în concept democratic, are un rol constructiv chiar atunci când este foarte virulentă, foarte agresivă la adresa Guvernului, la adresa partidului de guvernământ, dar face o operă utilă, necesară, de critică activă - politică, socială 
- care este punct de reper şi element de "reglare a tirului" din partea guvernanţilor. Deci, mi se pare că putem să intrăm într-o fază de normalitate, de viaţă politică firească, normală, de dialog permanent, de confruntare, dar civilizată, constructivă, decentă, care să slujească tuturor. În acest context a apărut ca un fel de înţelegere generală, de acceptare generală a necesităţii unor remanieri fireşti care se pot produce oricând, şi în contextul prevederilor constituţionale, care ajustează doar echipa guvernamentală, nu aduce o altă structură guvernamentală. Deja este o altă problemă. Aceasta presupune alţi paşi înainte pentru realizarea unor platforme posibile de unire într-o echipă guvernamentală mai largă. N-ar fi rău să realizăm aşa ceva. Eu totdeauna am fost deschis şi am căutat să îndemn spre aşa ceva. Am avut o asemenea fază de guvern de coaliţie: Guvernul Stolojan. Şi atunci, dacă vă amintiţi, în 1990, după primele alegeri, am făcut asemenea sugestii, având în vedere realitatea de atunci, când exista un partid cu o majoritate parlamentară. Am zis că ar fi fost util, chiar de atunci, să fi avut o coaliţie mai largă. S-a respins la vremea respectivă. Ulterior, aţi văzut, s-a realizat guvernul de coaliţie Stolojan. A fost un experiment politic pe care îl consider interesant şi util. Cu atât mai mult astăzi, când nu avem un partid care să deţină majoritatea, asemenea deschideri ar fi bine venite. Dar, aceasta presupune un climat şi o platformă mai bine elaborată. Şi vreau să urmăresc cum se finalizează această a doua rundă de convorbiri. A fost prima - convorbirile mele cu reprezentanţii partidelor; acum este a doua rundă de convorbiri între partide, adică între partidul care şi-a asumat răspunderea şi are răspunderea guvernării şi celelalte partide din tot spectrul politic, şi la stânga şi la dreapta, deşi este foarte relativă această plasare. S-ar putea să ducă la aşa ceva. Adică mi se pare că, înainte de a vorbi despre coaliţie guvernamentală, trebuie să se ajungă la o platformă de înţelegere comună care să poată înlesni aşa ceva. Dar, sigur, ar fi bine venită o asemenea finalizare. 

Da. Cred că s-a înregistrat o schimbare profundă şi radicală a fizionomiei generale a societăţii româneşti. Înainte era un regim totalitar, caracterizat prin monopolul unui singur partid. Era un amestec între partid şi stat. Unul din principalele obiective ale Revoluţiei din România l-a constituit trecerea la o organizare pe principii democratice a statului, la o societate democratică. Cred că acum, după patru ani, avem un nou cadru, o nouă structură a unui stat de drept, a unui stat democratic. De la monopolul unui singur partid, avem, în prezent, un sistem pluripartit; reacţia naturală a societăţii, a cetăţenilor faţă de regimul opresiv a condus la apariţia explozivă a unei multitudini de partide politice. Avem înregistrate circa 200 de formaţiuni politice. Desigur, sistemul electoral a promovat numai unele dintre aceste formaţiuni, în Parlament fiind acum reprezentate 14 partide. În afara acestora, reprezentanţii minorităţilor formează o grupare parlamentară a minorităţilor naţionale. Deci, referindu-ne la structura statului, avem un stat de drept, în care funcţionează principiul separării puterilor, cu un parlament bicameral, în care instituţia Preşedintelui reprezintă un element de dialog şi echilibru între toate celelalte puteri ale statului, mai ales cea executivă şi cea legislativă. Din punct de vedere al vieţii sociale, avem această multitudine de forme de expresie, de organizare; s-a înregistrat o explozie a presei, a mass-media. Înainte, nu erau cunoscute în ţară decât câteva ziare. Acum avem peste 1 000 de publicaţii - nu ştiu exact numărul ziarelor - centrale, locale etc. şi, de asemenea, peste 100 de posturi de radio particulare. Există două elemente: primul este reprezentat de organizarea politică a societăţii, a statului; al doilea, de organizarea sistemului economic. Înainte, am avut o economie centralizată, controlată de stat. Prima măsură adoptată imediat după Revoluţia din decembrie, la începutul anului 1990, a fost descentralizarea generală a economiei, dispariţia organelor centrale de planificare şi control şi liberalizarea în toate domeniile, precum şi iniţierea procesului de privatizare. Am început cu mica privatizare. Pornind de la iniţiativa particulară, avem aproximativ o jumătate de milion de noi agenţi economici, în întreprinderi mici şi mijlocii. Acum ne aflăm în faza de promovare a marii privatizări, a 6 000 de mari întreprinderi de stat. Va fi un proces mai dificil din cauza lipsei de capital şi a dificultăţilor de transformare 
şi reorganizare a acestor mari întreprinderi. Dar, acest proces a demarat. Schimbările în domeniul economic sunt mult mai dificile decât cele din sistemul politic. Ne aflăm în faza de trecere de la o economie etatistă centralizată la o economie de piaţă, dar procesul este de lungă durată şi dificil. Vorbind în termeni generali, sistemele economice sunt mult mai inerţiale decât cele politice. Experienţa ne-a arătat că sistemele politice se pot modifica peste noapte. Am demolat toate structurile statului totalitar şi am început cu unele structuri provizorii ale instituţiilor noului stat. Procesul s-a dezvoltat destul de rapid. În patru ani am avut două runde de alegeri generale, am elaborat noua Constituţie, am organizat alegeri locale. În domeniul politic ne-am mişcat mult mai rapid - în cel economic, este mai greu. Demolarea fostelor structuri ale statului şi a fostului mecanism, a sistemului CAER - care au reprezentat pieţele şi partenerii noştri economici tradiţionali - a creat destule dificultăţi în sectorul economic. Ca rezultat, industria lucrează la jumătate din capacitate. În sectorul agricol ne confruntăm, de asemenea, cu dificultăţi, cauzate de reorganizarea agriculturii pe baza proprietăţii particulare. Criza din Golf, criza din Iugoslavia, recesiunea economică din Europa şi din lume au creat aceste greutăţi în economie, având două elemente sociale cu mare impact asupra populaţiei: inflaţia şi şomajul. Poate că şomajul reprezintă şocul psihologic cel mai greu de 
suportat pentru cetăţeni. A nu avea siguranţa unui loc de muncă este un fenomen nou care a creat probleme oamenilor. În termeni generali - întrucât aţi întrebat de legătura dintre democraţie şi condiţiile de viaţă ale cetăţenilor - bine înţeles că toţi cetăţenii au dorit şi au salutat demolarea fostului sistem opresiv, dar le vine greu să înţeleagă de ce democraţia nu oferă o îmbunătăţire imediată a condiţiilor de viaţă. Din contră, acum ne confruntăm cu dificultăţi mai mari - şi aceasta se explică prin aceea că scăderea producţiei şi a bugetului, a activităţii economice generale a ţării, au cauzat mari probleme şi greutăţi în viaţa socială. Costul social al tranziţiei este foarte mare şi generează, desigur, tensiuni sociale. Acum, principala noastră problemă o reprezintă relansarea economică pe baze noi, cele ale unei economii moderne şi echilibrate de piaţă şi asigurarea protecţiei sociale corespunzătoare. Tranziţia este alcătuită din două elemente: cele pe cale de dispariţie şi cele noi, care se ivesc cu multe probleme şi dificultăţi. Nu este un fenomen nou; orice proces de tranziţie este caracterizat de acest fenomen, de această combinaţie între trecut şi noile elemente ce urmează a se dezvolta. Se poate vorbi şi din punctul de vedere al altor fenomene. Există persoane ce suferă de un anumit fel de nostalgie: că înainte era foarte greu, dar că nici acum nu este mai bine. Deci, de ce a trebuit să se schimbe sistemul de dinainte? Trăiam greu, veniturile erau modeste, dar aveam cele necesare traiului. Acum, multe persoane trăiesc în condiţii mai grele decât înainte. Se manifestă asemenea reacţii. Există şi un alt fel de nostalgie, a altor categorii sociale, care doresc întoarcerea la vechile privilegii. Este un lucru lipsit de realism. Trebuie să privim înainte. Nu mai este posibil să ne întoarcem la fostul sistem, la vechile structuri statale, economice şi sociale. Trebuie să mergem înainte, spre dezvoltarea sistemului democratic şi a societăţii civile. Pe de altă parte - trebuie să întărim aceste elemente noi ale economiei de piaţă, ale unei economii dinamice, precum şi pe cele ale protecţiei sociale. Acestea sunt două direcţii în care va trebui să acţionăm. Este o modalitate foarte greşită de a aborda realităţile vieţii sociale. Dumnevoastră aţi reflectat, aţi exprimat această intoxicaţie ideologică ce ne influenţează mentalitatea, atât în România cât şi în străinătate. Cum poţi schimba în totalitate persoanele care există într-o societate? Este vorba despre 
4, 5 milioane de persoane, de foşti membri ai Partidului Comunist care, împreună cu familiile lor, reprezintă marea majoritate a societăţii româneşti. Această societate trebuie schimbată cu ajutorul persoanelor existente; nu putem folosi oameni din străinătate sau de pe alte planete. Trebuie să schimbăm în totalitate societatea românească folosind indivizii care compun această societate. La alegerile trecute, au existat şase candidaţi în cursa alegerilor prezidenţiale. Toţi cei şase erau foşti membri ai Partidului Comunist. Chiar şi reprezentantul Opoziţiei, care este acum preşedintele Convenţiei Democratice, profesorul Emil Constantinescu. El a fost secretarul organizaţiei partidului comunist din Universitatea Bucureşti. Nu. Este o abordare total eronată şi o neînţelegere a realităţilor existente în societate. Va trebui să nu mai judecăm oamenii după documente. Aceasta era vechea metodă comunistă de a judeca o persoană după documente: cine i-au fost părinţii, ce a făcut în primii ani de viaţă, ce antecedente a avut în familie. Este o manieră "nomenclaturistă" de a judeca oamenii. Cred că trebuie să judecăm pe oricare om numai în funcţie de propria-i capacitate, calificare profesională, comportament, de rolul pe care-l joacă şi îl poate juca el în societatea noastră. Trebuie să nu ne lăsăm dominaţi de asemenea intoxicări. Cred că fiecare este capabil să se schimbe. Şi societatea se schimbă. Nu cineva din străinătate nu a făcut Revoluţia română, ci aceşti oameni, aceşti 
români. Noi ne schimbăm. Noi am schimbat societatea românească, nu cineva din străinătate. Cred că fiecare membru al societăţii este susceptibil şi, capabil să se schimbe şi să promoveze schimbările din societatea noastră. Este un proces general ce influenţează pe fiecare membru al societăţii, pe fiecare grup de indivizi ai societăţii. Cu toţii ne schimbăm, în cadrul procesului de schimbări ce au loc în societate. Nu m-am schimbat numai în ultimii patru ani. Această transformare s-a petrecut în timp, ca parte a dezvoltării fiecărui individ. Timp de 20 de ani, am fost considerat un membru marginalizat al partidului comunist. În 1971, am intrat în conflict cu Ceauşescu în legătură cu principalele elemente ale dezvoltării societăţii noastre din acel moment şi cu tendinţa lui de a edifica dictatura personală şi aşa-numita sa "revoluţie culturală" în România. Pentru câţiva ani, în România am avut o perioadă de deschidere politică. În 1958, România a fost prima şi unica ţară care a realizat retragerea trupelor sovietice. Exemplul său a fost unic, iar Hruşciov nu a mai repetat această greşeală. În anii '60, România a înregistrat o deschidere în orientarea sa politică, în climatul general. Dacă vă amintiţi, în 1964 România a luat poziţie faţă de tendinţa Uniunii Sovietice de a pune în aplicare aşa-numita integrare socialistă, care viza subordonarea tuturor celorlalte state economiei sovietice. România a adoptat o poziţie foarte fermă faţă de această tendinţă. Şi cel mai important lucru l-a reprezintat protestul României faţă de intervenţia din Cehoslovacia. Înaintea "Primăverii de la Praga" a existat o "primăvară în România". Doar România şi Cehoslovacia au iniţiat discuţii, în a doua jumătate a anilor '60, cu privire la necesitatea promovării principiilor de piaţă în economia socialistă. Deci, a existat o asemenea discuţie, în România. A existat o perioadă de dezvoltare a concepţiei noastre politice. Din ce în ce mai multă lume a început să studieze experienţele anterioare privind dezvoltarea generală a economiei, a proceselor tehnologice, a progresului social, ceea ce a imprimat dinamismul ce a caracterizat deceniul '60. Această perioadă a fost caracterizată de o dinamică a dezvoltării intelectuale a oamenilor. Apoi, însă, odată cu intervenţia din Cehoslovacia, s-a produs un moment de involuţie politică, în toate ţările din această regiune, ca un fel de reacţie în viaţa politică a Europei. Ceauşescu s-a folosit de acest moment pentru a-şi promova dictatura personală. 
A fost o perioadă a tinereţii mele, când m-am manifestat deosebit de activ - în timpul anilor '60 - dar, după 1970 - 1971, am fost îndepărtat din rândurile conducerii politice a partidului şi statului. Am sfârşit prin a fi numit director al unei edituri tehnice. Este de înţeles; a fost o revoluţie populară, o revoltă a poporului, o explozie populară împotriva caracterului opresiv al regimului şi împotriva dificultăţilor vieţii sociale. Acum oamenii sunt nemulţumiţi. Am creat un sistem democratic, mari libertăţi, dar oamenii obişnuiţi spun: „la ce îmi foloseşte dreptul să vorbesc, să strig şi să critic, dacă nu am siguranţa vieţii de fiecare zi?” Este un lucru de înţeles. Înţeleg foarte bine această nemulţumire a oamenilor. Dar, procesul în sine este un proces complicat, nu numai pentru România. În toată zona se poate vedea acelaşi proces dificil de tranziţie şi aceleaşi disfuncţionalităţi în cadrul vieţii sociale şi în cadrul economiei. Şi este explicabil. Era un sistem foarte rigid, mecanicist, ierarhic de conducere a economiei. El îşi avea limitele sale, dar şi logica lui de activitate, vizând redistribuirea tuturor valorilor create de societate. Acest sistem a fost demolat, fără să avem în locul lui un nou cadru legislativ şi instituiţional, un nou mecanism specific economiei de piaţă. Astfel, s-a ajuns la această dezorganizare şi la disfuncţionalităţile înregistrate în economia noastră. Şi a mai intervenit şi influenţa internaţională - demolarea sistemului zonal şi criza 
din Iugoslavia. Toate acestea constituie factori obiectivi. Fie că ne place sau nu, dar aşa este viaţa - complicată. Procesul este dificil. Şi dificultăţile sunt caracteristice pentru această regiune. Trebuie să vorbim direct oamenilor, trebuie să depăşim această perioadă foarte dramatică şi dificilă. Cum putem rezolva aceste probleme când economia noastră produce numai jumătate din ce a produs în 1989? Anul 1989 a fost un an greu pentru ţară, a fost un an de criză generală a fostelor sisteme centralizate, care a dus la acea reacţie a oamenilor. Iar acum, producţia noastră este mai mică. Cum am putea, aşadar, ameliora situaţia? Va trebui să luăm în consideraţie situaţia existentă. Este foarte greu de spus. Depinde de mulţi factori, nu numai interni, ci şi externi. De exemplu: acum, principala dificultate o constituie stabilizarea monedei naţionale. Pentru a stabiliza moneda, trebuie să deţii rezerve financiare. Cehoslovacia, de exemplu, a început acest proces de liberalizare a sistemului financiar având rezerve bancare în valoare de 5 miliarde de dolari şi o balanţă pozitivă a comerţului exterior. Exporturile lor depăşesc încă cu 2-2, 5 miliarde importurile. La sfârşitul anului 1989 nu am avut - unii o consideră o situaţie pozitivă - datorii externe. Este un factor pozitiv, dar uneori şi negativ, deoarece neavând datorii nu am avut relaţii cu băncile comerciale din lume. Într-o astfel de perioadă critică din punct de vedere financiar, orice bancă este interesată nu să aibă noi clienţi, noi debitori, ci să-i ajute pe cei ce au deja datorii. De exemplu, Ungaria şi Polonia, care aveau mari datorii externe, şi-au dublat datoriile. Deci au beneficiat de noi credite din partea băncilor comerciale. Noi nu am avut datorii externe, dar nici nu am primit credite din partea băncilor comerciale. FMI a fost singura instituţie financiară externă care ne-a ajutat în această perioadă, dar ajutorul acordat a fost destul de modest şi, în ultimul an, nu am mai primit credite nici de acolo. Datorită cadrului intern şi extern al activităţii economice, relaţiile externe au avut şi ele de suferit şi volumul exporturilor a scăzut dramatic. În toţi aceşti patru ani avem un sold negativ al comerţului exterior. Deci, nu am avut surse de devize, ci, dimpotrivă, comerţul exterior a devenit un domeniu care a consumat devize. Or, fără surse interne de devize, fără sprijin din afară, fără rezerve bancare în lei, cum să menţinem stabilitatea monedei naţionale? De-a lungul acestor patru ani, 
moneda naţională s-a devalorizat de la 20 de lei pentru un dolar, la 1 600 lei pentru un dolar. Aceasta este una dintre cauzele situaţiei economice a ţării şi a procesului inflaţionist care, anul trecut, a atins rata cea mai ridicată: aproximativ 300 la sută pe an. Am salutat iniţiativa NATO. În cadrul politicii noastre externe, după Revoluţie, ne-am preocupat de strângerea legăturilor şi relaţiilor cu toate ţările, în principal cu cele europene, dar şi cu alte ţări ale lumii şi în principal cu Statele Unite, precum şi cu instituţiile europene şi internaţionale. Ne-a preocupat îmbunătăţirea relaţiilor cu Uniunea Europeană, Consiliul Europei, CSCE - am participat la ambele conferinţe la nivel înalt - şi, în special, cu NATO. Am participat la Consiliul pentru Cooperare al NATO şi al UEO. Considerăm Parteneriatul pentru Pace drept cea mai potrivită formă şi soluţie în această perioadă, capabilă să creeze o participare pe o bază de egalitate a tuturor statelor europene din această zonă la respectiva organizaţie. Ne opunem unor idei ce pot crea discriminări în relaţiile instituţiilor europene, şi ale NATO în special, cu ţările din Centrul şi Estul Europei. Considerăm că aceste discriminări ar putea deveni o nouă sursă de tensiuni între aceste ţări. Va trebui să creăm o participare egală şi cadrul unui parteneriat egal între toate ţările din această zonă şi statele membre ale NATO. Credem că această formă a Parteneriatului pentru Pace este cea mai bună soluţie. Urmărim ambele posibilităţi. 
Ambele aspecte sunt valabile. În primul rând, este vorba de relaţiile dintre NATO şi ţările din zonă, fără Rusia - ţările din Centrul şi Estul Europei. Considerăm că această propunere de Parteneriat pentru Pace este cea mai bună soluţie, care abordează toate ţările pe o bază de egalitate. Cred că acest lucru este foarte important pentru stabilitatea acestei zone şi pentru participarea egală a tuturor ţărilor la stabilitatea Europei ca întreg. O altă problemă o constituie relaţiile cu Rusia. Pe de o parte, este vorba de dorinţa tuturor acestor state de a avea garanţii, de a dispuns de un cadru de securitate, care să le protejeze oricare ar fi evoluţiile din Rusia. Dar, în acelaşi timp, cred că Rusia ar trebui să devină partener în tot acest proces de stabilitate de pe continentul nostru, din Europa. Deci, suntem interesaţi în ambele direcţii. Voi pune toate acestea în perspectiva intereselor noastre naţionale. De-a lungul întregii sale istorii, România a avut această poziţie geo-strategică nu tocmai comodă, aflându-se la confluenţa intereselor marilor puteri. Timp de multe secole, ea s-a aflat în centrul de interese al Imperiului Otoman, al Imperiului Austro-Ungar şi al Imperiului Rus. Prin această experienţă dobândită istoric, trebuie să găsim soluţia echilibrului de forţe, având nevoie de cooperarea a cât mai multor forţe pentru a putea asigura stabilitatea în această zonă şi securitatea naţională a ţării noastre, precum şi a altor state vecine. În ceea ce priveşte evoluţiile de la Mosocva, suntem, desigur, direct interesaţi, întrucât ne aflăm în apropiere, în această zonă. Atât în istoria noastră îndepărtată, cât şi în cea recentă, am acumulat o mare experienţă în acest sens. Suntem, deci, foarte interesaţi de procesul dezvoltării democratice din Rusia şi de consolidarea forţelor democratice de acolo. Este important pentru stabilitatea Rusiei, pentru procesul democratic din Rusia, pentru tot acest proces al tranziţiei, pentru stabilitatea în această regiune a Europei şi a lumii. Cred că este în interesul tuturor menţinerea cursului acestui proces al democratizării. Înţeleg, de asemenea, dificultăţile cu care se confruntă poporul rus în cadrul tuturor acestor procese. Pentru o ţară de dimensiunile României, aceste procese sunt deosebit de complicate; dar pentru o ţară cu un sistem atât de uriaş, cum este Rusia, aceste dificultăţi sunt şi mai mari. Este vorba de un complex format din mai mult de 100 de etnii şi naţionalităţi deosebite. Există mari diferenţe 
de nivel al dezvoltării culturale, economice şi sociale între populaţiile care trăiesc în felurite zone ale acestei ţări. Astfel, se poate înţelege dificultatea acestui proces de descentralizare a raporturilor dintre puterea centrală şi autorităţile locale, de manifestare a tendinţelor diferitelor comunităţi. Nu. Am declarat aceasta extrem de deschis. Chiar şi în 1991, în august, când s-a manifestat pentru prima oară tendinţa de revenire la putere a unor forţe conservatoare, ne-am declarat opţiunea şi atitudinea faţă de procesul din Rusia, pe de o parte, dar şi în ceea ce priveşte continuarea procesului schimbărilor de aici, din România, pe de alta. Nu se pune problema revenirii la structura trecută a societăţii noastre şi nici la practicile din trecut în viaţa noastră politică şi socială. El nu ar putea fi oprit, ci influenţat în mod negativ. Dar o revenire la trecut este imposibilă. Problema principală nu este aceasta. Ei au fost, desigur, condamnaţi pentru responsabilitatea lor politică şi, din acest punct de vedere, dacă privim lucrurile prin prisma drepturilor omului şi ale cetăţeanului, noi nu mai avem dreptul de a menţine în detenţie pe prizonierii politici. Am fost criticaţi exact pentru aceste aspecte de către unele elemente şi forţe atât din interiorul ţării, cât şi din exterior. Cred că, din acest punct de vedere, trebuie să realizăm consensul naţional şi climatul naţional necesar dezvoltării unui sistem mai deschis al relaţiilor sociale, în cadrul căruia fiecare 
să poată fi judecat numai după propriile sale atitudini şi luări de poziţie şi după posibilitatea de a se integra în noua societate democratică. Este vorba despre o reconciliere naţională, necesară dezvoltării unei noi societăţi democratice. Acesta nu este decât un slogan, întrucât nu veţi putea găsi nici în Guvern, nici în alte poziţii influente, acei "importanţi demnitari" ai regimului Ceauşescu. Aceasta este o imagine falsă asupra situaţiei politice din ţară. Nu văd acest lucru ca fiind nici necesar, nici posibil. Nu, acest lucru nu este necesar, dar nu este nici posibil. Ei nu se bucură de nici un fel de autoritate morală pentru a putea măcar să intre în viaţa politică activă a ţării. Nu li se interzice să o facă. Chiar dacă ar fi eliminate toate interdicţiile, ei nu se bucură de autoritatea morală pentru a putea fi acceptaţi de oameni în asemenea posturi de mare răspundere pentru viaţa socială. În primul rând, eu nu am spus că aş fi mulţumit de toate câte s-au făcut în aceşti patru ani. Nu acesta este sentimentul pe care îl nutresc - şi nu este doar al meu. V-am explicat doar complexitatea acestui proces, care nu poate fi influenţat de vreo dorinţă subiectivă. Dorinţa noastră ar fi aceea de a schimba totul, într-o singură zi sau într-un singur an. Totuşi, viaţa este mult mai complicată. Societatea este un sistem mult mai complicat, de aceea el nu poate fi schimbat pe cât de repede am vrea noi. Chestiunea legată de ritmul acestor schimbări nu ţine de dorinţa cuiva, de o abordare subiectivă, ci ea ţine de realitate, de posibilităţile obiective de care dispune societatea. Din acest punct de vedere, simt unele insatisfacţii faţă de această abordare subiectivă practicată în anumite cercuri şi medii de informare, care nu prezintă într-un mod corect realităţile societăţii româneşti tratându-le prin prisma vechii politici şi ideologii. Nu aceasta este abordarea corectă a dezvoltării societăţii noastre. Este în interesul comun al tuturor ţărilor şi al comunităţii internaţionale să sprijine eforturile acestor ţări, în general, şi a României, în particular, în sensul promovării schimbărilor, a întăririi modificărilor democratice, a punerii în aplicare a reformei economice, a tranziţiei către o economie de piaţă eficientă. Recurgerea la o asemenea atitudine, de prezentare incorectă a lucrurilor, nu ne poate fi de folos în vederea făuririi unui climat pozitiv, necesar relaţiilor noastre. Nu cred că acesta este doar cazul României. Este cazul general al problemelor 
Europei, cu toate aceste procese care se desfăşoară în ţările aflate în tranziţie. Este vorba, de asemenea, de vechile relaţii, stabilite între state, care trebuie să abordeze de o altă manieră aceste probleme şi nu să adopte o poziţie arogantă: cei bogaţi faţă de cei săraci, cei puternici faţă de cei care se confruntă cu mari dificultăţi. În momentul actual, viaţa ne uneşte pe calea unei dezvoltări comune. Este în interesul tuturor ţărilor ca aceste dificultăţi să fie depăşite de către ţările sărace, în vederea făuririi unei comunităţi noi în Europa şi în lume. Calea este a cooperării, nu a separării, a segregării cauzate de unele abordări ideologice sau politice mărginite ale problemelor sau fenomenelor.

Observaţia este corectă chiar dacă eu aş fi înclinat să vorbesc mai degrabă despre o interferenţă a celor două sfere. Este limpede, în orice caz, că după reculul înregistrat de factorul "putere militară" în configurarea relaţiilor dintre state, pe primul plan au trecut diplomaţia şi mijloacele politice de asigurare a stabilităţii - atât pe zone, cât şi în ansamblul relaţiilor internaţionale. În acest context, procesul de interconectare şi integrare a economiilor naţionale face ca politica economică să dobândească o pondere tot mai însemnată în politica generală a statelor lumii. Suntem cu toţii dependenţi unii de alţii, nimeni nu-şi mai este suficient sieşi, iar împrejurarea că până şi Statele Unite şi Rusia - prima, cea mai bogată ţară de pe mapamond, a doua - deţinătoarea celor mai substanţiale resurse naturale, nu se cantonează în autarhie, mi se pare sugestivă şi edificatoare. Mai mult chiar: am văzut de curând o consfătuire a ambasadorilor SUA, cărora Departamentul de Stat le-a pus în faţă ca obiectiv prioritar apărarea intereselor economice ale Americii în ţările unde sunt acreditaţi. Toţi ambasadorii au obligaţia să se intereseze îndeaproape despre modul în care decurg contactele oamenilor de afaceri americani cu omologii lor din ţările respective, cum se derulează contractele încheiate şi cum se dezvoltă cooperarea bilaterală. Aşadar, problematica economică se află pe locul întâi al agendei factorilor diplomatici, iar România trebuie să prindă rapid pulsul evoluţiei evenimentelor şi să-şi circumscrie eforturile sensului lor fundamental. Cine pierde trenul acum, s-ar putea să găsească foarte curând locul ocupat de alţii mai promţi în reacţie. În primul rând, oferim un potenţial de piaţă de proporţii şi de o factură aparte. Suntem o ţară de dimensiuni mijlocii, să spunem, şi un spaţiu de desfacere care angajează o populaţie de 23 de milioane de oameni este mai mult decât interesant - şi în perspectivă, şi în chiar acest moment, în pofida dificultăţilor cu care ne confruntăm. Apoi, poziţia noastră geo-politică se poate constitui într-un argument suplimentar: ne aflăm în Europa, fiind interconectaţi cu zone deosebit de importante: pe de o parte, spre Centrul şi Vestul Europei, pe de alta, bazinul Mării Negre cu deschidere către Ucraina, Rusia şi Caucaz şi, în fine, dar nu în ultimul rând, aria de sud, respectiv Turcia, Grecia, Mediterana şi Orientul Apropiat. De asemenea, beneficiem de situarea în zona confluenţei Dunării cu Marea Neagră şi de accesul, 
pe magistrala fluvială Dunăre-Main-Rin, spre ţările europene dezvoltate. Dacă privim lucrurile doar din această dublă perspectivă - a potenţialului şi a poziţiei geografice - avem destule motive să considerăm oferta României ca atrăgătoare şi stimulativă. Sunt blocaje, în primul rând, în însăşi economia naţională, care îşi au izvorul în perioada de dinainte de 1989, în structurarea sa pe baze neraţionale, într-un sistem de conducere arbitrară, excesiv centralizată. Ea se afla într-o mare criză atunci când s-a declanşat dezagregarea întregului sistem de economii similare din Est şi aceasta se reflectă în ansamblul stării de lucru din ţară, ca şi în situaţia materială a oamenilor. Explozia din decembrie nu a fost una întâmplătoare, stimulată de procese din exterior, ci a avut cauze intrinseci, eroziunea producându-se din interior. Modul, apoi, în care s-a efectuat schimbarea, prin acea ruptură bruscă care a demolat un sistem - defectuos ce-i drept, dar cu logica lui, cu interconexiuni între componentele angrenajului economic - a accentuat şi el degringolada. Economicul este mult mai inerţial decât politicul, suportă mai greu rupturile bruşte. Deci am moştenit un prim blocaj de la sistemul vechi, fiindcă şi o economie centralizată ar fi trebuit, totuşi, să aibă puse la punct, ca o componentă obligatorie, relaţiile contractuale între agenţii economici. Or, ele erau ignorate, se mergea pretutindeni cu indicaţia, cu sarcina de plan şi cu impulsul factorului administrativ. Aceasta a 
deformat întregul mecanism economic, dar şi gândirea şi mentalitatea oamenilor. Iar acum noi vrem să intrăm într-o economie modernă, de piaţă, în condiţiile în care s-a demolat şi mecanismul acela, aşa defectuos cum era el, dar care mai ţinea nişte lucruri în mişcare. Dacă am fi avut timpul, raţiunea şi cadrul psihic necesar, probabil că reuşeam să mai evităm anumite zguduiri pe care le-au provocat acele rupturi bruşte. Dispariţia dintr-o dată a organelor centrale, care făceau balanţe materiale, care redistribuiau resursele şi exercitau controlul financiar necesar n-au fost întotdeauna de bun augur. Ca să vă dau un exemplu: în comerţul exterior existau nişte unităţi specializate în relaţiile cu partenerii străini. Au dispărut şi ele, s-au volatilizat, şi acum agenţii economici găsesc cu mari dificultăţi căile de acces şi de intrare în contact cu partenerii dinafară care vin în ţară şi care, practic, n-au cu cine să stea de vorbă. Mai ales că n-am creat încă, în compensaţie, acea coerenţă obligatorie a unor noi structuri capabile să faciliteze şi să stimuleze mobilitatea agenţilor economici, şi în interior, şi în exterior. La toate acestea se adaugă şi o altă consecinţă gravă ce se reflectă în blocaje economice financiare şi care este tot consecinţa fostei economii planificate de stat. Chiar prin plan, unităţile erau subcapitalizate, cam jumătate din resursele de capital circulant fiind obţinută prin bănci, apelându-se, aşadar, la al doilea element de control asupra activităţii economice, controlul bancar. În momentul dispariţiei sistemului şi al metodei de distribuire centralizată a resurselor, toţi agenţii au rămas descoperiţi, dependenţi de sistemul de creditare, deci, de bănci. Or, în condiţiile unei curbe ascendente a inflaţiei, faptul a generat dobânzi crescânde, care au agravat situaţia întreprinderilor şi au accentuat procesul lor de decapitalizare. De aici blocaje financiare, de aici incapacitate de plată, mai ales pentru întreprinderile sau sectoarele care dispun de tehnologii de fabricaţie cu perioadă lungă cum ar fi agricultura, de exemplu. Aici, timp de un an se acumulează cheltuieli şi abia la sfârşitul ciclului, când se adună recolta, pot să se efectueze plăţi. Dar, în timpul acesta, producătorul trăieşte din credite - pentru lucrări, apoi pentru stocarea recoltelor, plus dobânzile aferente. Aceasta şi a propos de discuţiile facile, superficiale, ale unora care acuză Guvernul că întreţine pe ascuns subvenţionarea unor unităţi nerentabile. De fapt, 
aici este esenţa subvenţionării: unităţi care nu pot să trăiască decât realizându-şi acumulări pentru un an-doi. O navă presupune aproximativ un an şi jumătate de producţie, însă comenzile şi aprovizionarea tehnico-materială trebuie făcute din timp. La fel se întâmplă cu cel care strânge recolta unui an agricol pe care trebuie să o depoziteze şi să o susţină financiar. Acestea sunt ceea ce se cheamă credite ascunse, chipurile. Personal eu urmăresc fenomenul şi întreţin dialogul menit să conducă la soluţionarea problemelor care apar. M-a surprins, a propos de aceasta, reacţia unora la acea iniţiativă de reunire a unui număr de specialişti solicitaţi să gândească viitorul economiei româneşti. Pentru că azi nimeni nu are timp să evalueze în perspectivă, ba uneori nici măcar la soluţionarea chestiunilor ce survin de azi pe mâine nu pot să se concentreze. De aceea am considerat util să alcătuim o echipă de macroeconomişti şi specialişti pe ramuri, sociologi, profesionişti ai managementului etc. pentru ca, împreună, să reflectăm asupra perspectivelor economiei româneşti. Este un prim pas pe care l-am făcut şi vreau să mă ţin de el, ca să întronăm şi să întreţinem un dialog permanent cu specialiştii. Cred că trebuie creat şi pe lângă Parlament un organism similar, fiindcă parlamentarii nu sunt toţi oameni de specialitate şi ei, adesea, influenţează negativ conţinutul unor legi, introducând în ele prevederi care, ulterior, se dovedesc ineficiente sau creatoare de dificultăţi. La 
elaborarea unui act normativ şi, mai ales, la finalizarea ei ar trebui să se apeleze metodic la avizări de specialitate, la oameni de meserie care ştiu ce-i aceea economie, ce sunt acelea finanţe, mecanisme economico-financiare ş. a. m. d. Cred că trebuie să recurgem mai mult şi mai frecvent la astfel de modalităţi, iar eu asta voi căuta să stimulez şi în continuare. Pe de altă parte, am sugerat să se studieze îndeaproape tot mecanismul existent astăzi: Guvernul şi ministerele - care sunt privaţi de instrumente de influenţare reală a economiei -, F. P. S. - care este reprezentantul proprietarului, dar nu dispune încă de cele trebuincioase pentru a-şi exercita prerogativele -, F. P. P. -urile, agenţia de privatizare etc. Am solicitat să se facă o analiză aprofundată a activităţii şi atribuţiunilor lor, pentru ca apoi să găsim căile optime de-a conferi un plus de eficienţă procesului reformei, mai ales pe două direcţii esenţiale: elaborarea unei gândiri de perspectivă asupra problematicii economice şi coerenţei în urmărirea modului de gestionare a economiei naţionale, pe de o parte, şi asigurarea continuităţii procesului de privatizare prin aplicarea corectivelor necesare legislaţiei în vigoare (apelându-se, deci, şi la Parlament), pe de altă parte. Dacă vă amintiţi momentul din toamna anului 1992, când s-a pus problema formării noului cabinet, ajungându-se la formula unui guvern minoritar, reţineţi, probabil, şi prognozele formulate atunci: mulţi nu-i dădeau mai mult de trei luni de activitate. Iată că a trecut nu o iarnă, ci două, adică un an şi câteva luni şi Executivul a reuşit să reziste. Mai mult decât atât, a şi pus în aplicare obiective extrem de delicate ale reformei economice. Sigur că da: retragerea subvenţiilor, introducerea TVA, eliminarea limitei adaosului comercial, punerea sub control a unor unităţi cu dificultăţi economice şi datorii foarte mari etc. Guvernul Văcăroiu şi-a asumat o mare răspundere în condiţiile unui suport politic fragil în Parlament şi a unor mari greutăţi în promovarea reformei. Dar Executivul a făcut eforturi deosebite şi a reuşit multe lucruri foarte bune. Cu atât mai mult cu cât - nota bene - nu putem face abstracţie de un element esenţial: timp de mai bine de un an, el a lucrat fără nici un fel de finanţare externă. În pofida declaraţiilor binevoitoare ale reprezentanţilor F. M. I. şi B. I. R. D. , de un an şi ceva discutăm doar despre această problemă, dar nu am primit încă o deschidere de credite. Eu cred că şi acest 
"amănunt" este îndeajuns de semnificativ. Dorinţa de a merge într-un ritm mai vioi cu reforma este de înţeles şi eu cred că ea ne animă pe toţi. Dacă ar fi fost posibil, era, fireşte, dezirabil ca-n doi-trei ani să parcurgem fără obstacole etapele actualei tranziţii şi să ne trezim plonjând dintr-o economie centralizată într-una modernă, de piaţă, cu toate angrenajele şi mecanismele puse la punct, cu o monedă stabilă, cu inflaţia controlată şi cu program de asistenţă socială aşa cum îl vizează fiecare. Cine n-ar fi vrut aşa ceva? Dar una e dorinţa şi alta e putinţa. Iar în politică, doar ceea ce este posibil contează.

Este o agendă bogată. Timp de două zile ne vom întâlni cu Preşedintele Karamanlis, cu premierul Papandreu, cu alţi membri ai Guvernului, cu reprezentanţi ai cercurilor economice şi de afaceri. Deci, va fi un prilej de a trece în revistă şi dezvoltarea relaţiilor dintre ţările noastre şi de a analiza împreună direcţiile de acţiune pentru a promovarea relaţiilor bilaterale, pe de o parte, şi, apoi, va constitui prilejul unui dialog politic asupra problemelor contemporane, problemelor actuale de pe continent, din zona imediat apropiată, care ne preocupă nemijlocit. În primul rând, relaţiile noastre se bucură de un climat excelent. Prin tradiţie, relaţiile dintre România şi Grecia au fost relaţii amicale, de sprijin reciproc, de solidaritate de-a lungul întregii istorii a popoarelor noastre. Între cele două războaie mondiale, Grecia şi România au fost protagoniştii dezvoltării colaborării, conlucrării balcanice. După Revoluţia din decembrie 1989 putem constata cu satisfacţie dezvoltarea relaţiilor pe toate planurile şi existenţa unui climat de încredere reciprocă şi de sprijin reciproc. Noi am fost satisfăcuţi de felul în care Grecia ne-a susţinut pe plan internaţional în organismele europene, în Consiliul Europei, în Uniunea Europeană, în Consiliul NATO în toate demersurile noastre de asociere la toate aceste organisme sau de intrare cu drepturi depline în Consiliul Europei. Deci, colaborarea noastră pe plan politic a fost dintre cele mai bune şi există un climat bun pe care vrem să-l susţinem în continuare şi să-l dezvoltăm. De asemenea, pe linie economică constatăm o dezvoltare interesului şi a formelor active de colaborare, oamenii de afaceri greci fiind printre cei mai activi în economia românească. Există o activitate bună din acest punct de vedere, dar noi considerăm că sunt încă rezerve pentru a folosi acest climat favorabil şi a extinde şi mai mult relaţiile comerciale, relaţiile de afaceri, cooperarea în producţie, forme de joint-venturesuntre companii greceşti şi companii româneşti şi vrem să impulsionăm această direcţie de acţiune comună. În primul rând, eu cred că se poate constata o evoluţie bună în viaţa politică, socială, a României care, după o perioadă foarte tensionată, de după decembrie 1989, a cunoscut un proces de relativă stabilizare politică, socială, economică. România este o ţară cu un anumit potenţial nu de neglijat. Este una din ţările de dimensiuni mijlocii în această parte a Europei, cu 23 de milioane de lcouitori, cu resurse naturale, 
cu un potenţial uman important. Prin poziţia sa la gurile Dunării şi la Marea Neagră, este o punte de contact între Europa, zona Mării Negre, Orientul Apropiat. Deci, prezintă foarte multe elemente de atracţie pentru orice investitor străin, inclusiv pentru Grecia, ţară mediteraneană în sudul Peninsulei Balcanice, legată prin relaţii tradiţionale de România. Cetăţile greceşti au fost prezente aici cu peste 3500 de ani în urmă pe Litoralul Mării Negre. Astăzi, când se deschide o perspectivă de integrare tot mai activă, iar axa Dunăre-Main-Rin va deveni o axă economică de interes, în perspectivă, în procesul de integrare continentală, România va deveni o poartă de intrare interesantă spre această axă economică transeuropeană. Noi am fost întotdeauna adepţii soluţiilor politice pentru orice stări conflictuale. În legătură cu conflictele care au apărut în fosta Iugoslavie şi în particular în Bosnia, ne-am pronunţat pentru dialog, pentru contacte directe, pentru tratative, negocieri între părţile direct interesate, ca singura cale de soluţionare în interesul tuturor. Am considerat conflictul militar nu ca o cale de soluţionare a unor asemenea probleme, ci de agravare a lor, ceea ce s-a şi confirmat. Conflictele militare au adus doar agravarea stărilor tensionale, fiind însoţite, însă, de tragedii umane, de pierderi de vieţi omeneşti. De aceea, noi ne-am pornunţat pentru susţinerea eforturilor pentru găsirea de soluţii politice. Din acest punct de vedere, ne-am aflat pe poziţii 
comune cu Grecia în sprijinirea eforturilor comunităţii internaţionale, europene, Organizaţiei Naţiunilor Unite. În privinţa Bosniei, am salutat semnele pozitive care au apărut în ultima vreme în legătură cu stoparea stării conflictuale în Saraievo şi găsirea unei soluţii paşnice între comunit[ţile componente ale acestei republici. În ceea ce priveşte prezenţa unor formaţiuni sub drapelul Organizaţiei Naţiunilor Unite, noi le privim în contextul statutului acestei formaţiuni militare. În ceea ce ne priveşte, am considerat important principiul proclamat de Organizaţia Naţiunilor Unite ca ţările vecine să nu trimită trupe în componenţa formaţiunilor de menţinere a păcii ale Organizaţiei Naţiunilor Unite. De aceea, noi am declarat public acest lucru: România nu va participa la formaţiunile Căştilor Albastre ale Naţiunilor Unite. Printre problemele care s-au ivit după destrămarea Iugoslaviei, pe care noi am regretat-o ca fenomen în această zonă, apariţia unor noi formaţiuni statale pe temelia fostelor republici componente ale Republicii Federative Iugoslavia este o realitate. În ceea ce priveşte fosta republică iugoslavă Macedonia, înţelegem sensibilitatea Greciei în legătură cu denumirea acestei fornaţiuni statale, dar mi se pare că prin tratative, negocieri directe se poate găsi o formulă politică care să asigure relaţii de bună vecinătate între aceste două state. 

Domnule Preşedinte, Excelenţe, Doamnelor şi domnilor, Permiteţi-mi, înainte de toate, să mulţumesc Excelenţei Voastre, domnule Preşedinte, pentru amabila Dumneavoastră invitaţie de a face o vizită de stat în Republica Coreea, pentru cuvintele de bun venit pe care ni le-aţi adresat şi pentru calda ospitalitate cu care ne întâmpinaţi. Am păşit pe pământul Coreei animaţi de sentimentele de prietene pe care poporul român le nutreşte faţă de poporul coreean. Ne bucurăm pentru prilejul pe care ni l-aţi oferit de a putea cunoaşte ţara dimineţilor liniştite şi oamenii săi, care, prin dârzenie, hărnicie şi perseverenţă, au reuşit, învingând mari vicisitudini, să propulseze societatea coreeană pe coordonatele progresului economic şi social. După stabilirea relaţiilor diplomatice, între România şi Republica Coreea se dezvoltă raporturi caracterizate de prietenie şi colaborare. Prima întâlnire la vârf între cele două ţări, care are loc în aceste zile la Seul, marchează un moment de importanţă deosebită pentru legăturile româno-coreene. Doresc să reafirm, şi cu acest prilej, hotărârea României de a întări şi adânci reaţiile de colaborare cu Republica Coreea. Aştept cu mult interes convorbirile cu Dumneavoastră, domnule Preşedinte, întâlnirile cu membri ai Gvernului, ai Parlamentlui, ai partidelor politice şi, nu în ultimul rând, cu reprezentanţi ai puternicei economii coreene. Sunt convins că vom putea identifica noi posibilităţi şi stabili împreună modalităţi eficiente, reciproc avantajoase, pentru a imprima colaborării româno-coreene mai mult dinamism şi a conferi acestora un conţinut mai substanţial. In acelaşi timp, sunt încredinţat că vom avea un schimb productiv de păreri cu Dumneavoastră în legătură cu situaţia din ţările noastre, precum şi cu privire la evoluţiile pe plan regional şi internaţional. Sper că vizita noastră va încuraja o conlucrare tot mai strânsă între ţările noastre în plan bilateral şi pe arena internaţională. Aş încheia prin a vă mulţumi, încă o dată, pentru primirea cordială pe care ne-aţi rezervat-o. Vă adresez Dumneavoastră, domnule Preşedinte, şi poporului coreean prieten sincere urări de prosperitate şi pace. 

Domnule Prim-ministru, Doamnelor şi domnilor, Doresc să mulţumesc, şi în acest cadru, pentru ocazia ce mi s-a oferit să mă aflu din nou pe pământul vechii Elade şi pentru ospitalitatea Dumneavoastră deosebită. Relaţiile româno-elene au o vechime impresionantă. Au trecut mai mult de 3500 de ani de când cetăţile greceşti ridicate la Marea Neagră au stabilit primele punţi de legături economice între strămoşii popoarelor noastre. De peste un mileniu, cele două popoare trăiesc aceleaşi bucurii şi necazuri, într-o regiune care rar a cunoscut liniştea, şi aceea adesea destul de relativă. Aş putea spune că prietenia care leagă cele două popoare nu este nici lucru nou şi nici lucru schimbător. Ea s-a perfectat prin comunitatea unui trecut istoric, care se caracterizează printr-o egală dorinţă de libertate şi prin egale suferinţe pentru a o dobândi. În ultimii ani, relaţiile noastre pe linie politică, economică, cultural-ştiinţifică şi în alte domenii de interes comun au cunoscut o evoluţie pozitivă, benefică ambelor noastre popoare. Convorbirile pe care le-am avut în cursul zilei de astăzi şi - sunt convins -cele care urmează mâine, relevă disponibilitatea celor două părţi de a pune mai mult în evidenţă potenţialul de care dispun pentru intensificarea conlucrării româno-elene. Mă gândesc, în mod deosebit, la domeniul economic, unde resursele noastre de colaborare sunt încă insuficient folosite. Îmi exprim convingerea că, în cursul vizitei noastre şi, peste câteva zile, cu prilejul lucrărilor sesiunii Comisiei mixte guvernamentale, de la Atena, se vor degaja nu numai idei noi dar, mai ales, măsuri practice pentru extinderea colaborării economice şi intensificarea schimburilor comerciale. Cred că veţi fi de acord cu mine că volumul total de 153 milioane dolari realizat în 1993 în schimburile noastre comerciale este destul de modest. Noi credem că nu ne împiedică nimic să tindem spre un volum mult mai mare. Domnule Prim-ministru, Doamnelor şi domnilor, Folosesc şi acest prilej pentru a aprecia colaboarea excelentă existentă între ţările noastre pe plan regional şi internaţional. Remarc şi de această dată satisfacţia noastră pentru sprijinul generos acordat de prietenii greci României în eforturile sale de integrare în structurile euro-atlantice. Grecia a avut o contribuţie importantă la realizarea Acordului de Asociere România-Uniunea Europeană şi la primirea ţării noastre în Consiliul Europei. Suntem recunoscători Parlamentului elen, primul care a ratificat Acordul de 
asociere a României la Uniunea Europeană. Contăm, în continuare, pe sprijinul Dumneavoastră în procesul complex de adaptare a României la criteriile şi exigenţele structurilor euro-atlantice. Referindu-mă la situaţia deosebit de complexă din zona noastră, remarc preocupările, dar şi eforturile comune româno-elene pentru cauza păcii, stabilităţii şi cooperării. Soluţionarea politică a crizei iugoslave este dezideratul nostru comun. Apreciem la fel tragedia nemeritată a popoarelor din spaţiul fostei Iugoslavii, dar şi perturbarea serioasă a stabilităţii în zonă şi chiar a păcii în general. Şi Dumneavoastră ca şi noi ne-am conformat embargoului economic impus Republicii Federale Iugoslavia (Serbia şi Muntenegru), cu toate costurile enorme pentru economiile noastre. Însă, în spiritul echităţii, ţările noastre au ridicat, pe bună dreptate, problema ca povara sancţiunilor să fie suportată cât mai echitabil posibil. România este, de asemenea, vital interesată în crearea unui sistem viabil de securitate pe continent, bazat pe instituţiile de vocaţie europeană, care şi-au verificat capacitatea de a asigura pacea şi liniştea în Europa. Vedem în decizia NATO privind Parteneriatul pentru Pace un element de întărire a securităţii noastre, a securităţii egale pentru toate statele din această parte a continentului, în condiţiile noi, create de schimbările petrecute în Europa Centrală şi de Est. Domnule Prim-ministru, Doamnelor şi domnilor, Revenind la zona noastră geografică, remarc dorinţa 
comună a celor două ţări ca, după soluţionarea problemelor grele şi complexe cu care ne confruntăm, să se revină la o situaţie normală, care să permită o largă cooperare regională, desigur, nu separat, ci ca parte integrantă a proceselor generate de integrarea euro-atlantică. În ceea ce priveşte perspectiva colaborării balcanice, doresc să împărtăşesc crezul marelui diplomat român, Nicolae Titulescu. La 21 octombrie 1933, când primea titlul de Doctor Honoris Causa al Universităţii din Atena, Nicolae Titulescu declara: "Există, totuşi, un domeniu în care sentimentul poate fi aliatul de preţ al raţiunii: acest domeniu este acela al înţelegerii reciproce a popoarelor, unica sursă a unei păci statornice şi roditoare. Omul nu poate fi străin omului numai prin faptul că între ei se ridică o graniţă". Domnule Prim-ministru, îmi exprim convingerea că acest dialog al nostru la nivel înalt va deschide o nouă pagină în cronica raporturilor excelente româno-elene. Noi privim cu deplină încredere viitorul relaţiilor de prietenie şi colaborare dintre ţările noastre. Permiteţi-mi să ridic paharul:- pentru sănătatea Dumneavoastră, domnule Prim-ministru;- pentru fericirea şi bunăstarea poporului elen prieten;- în sănătatea Dumneavoastră, a tuturor. 

În cadrul manifestărilor prilejuite de Ziua Mondială a Holocaustului, comemoraţi azi, prin ceremonia religioasă de la Templul Coral din Bucureşti, pe cei şase milioane de evrei, victime ale groaznicei tragedii din timpul celui de-al doilea război mondial. Adresându-mă celor prezenţi la această ceremonie, doresc să aduc un pios omagiu memoriei acestor martiri. Este adevărat că toate popoarele Europei şi multe alte popoare ale lumii au suferit pierderi uriaşe de vieţi omeneşti şi de valori materiale, dar poporul evreu, căruia i-a fost amputată o treime din trupul său, a trăit o adevărată dramă, de care nu au fost feriţi nici evreii din România, victime ale represiunilor legionare şi naziste în Bucureşti, Iaşi, Dorohoi, în Basarabia sau în Transilvania ocupată de hortişti. Comemorarea acestor victime ne reaminteşte pericolul pe care îl reprezintă reînvierea în zilele noastre a manifestărilor de ură interetnică, de xenofobie şi antisemitism. Este o sfântă datorie a popoarelor, a statelor, de a lua măsuri menite să împiedice repetarea barbariilor din trecutul nu prea îndepărtat. Avem, din păcate, în imediata noastră vecinătate, mărturii zguduitoare despre urmările intoleranţei, ale urii viscerale dintre semenii ce aparţin unor etnii sau credinţe religioase diferite. Să nu îngăduim, sub nici un pretext, reînvierea acelor forţe nefaste care pot să ne ducă pe un astfel de drum, total străin spiritului şi tradiţiilor poporului român. Mi-am exprimat, şi cu alte prilejuri, îngrijorarea cu privire la înmulţirea unor manifestări care fac apologia fascismului şi a mişcării legionare, constând în editarea de broşuri şi cărţi, în difuzarea prin mass-media a unor informaţii neconforme cu realitatea istorică, în declaraţii şi articole de presă, în constituirea de formaţiuni şi organizaţii extremiste. De aceea, îmi reafirm părerea că se impune o acţiune mai energică din partea tuturor instituţiilor statului pentru a înlătura şi preveni aceste manifestări, înainte ca ele să ia amploare şi să pericliteze ordinea de drept, stabilitatea ţării şi buna convieţuire dintre cetăţeni. În numele valorilor democratice şi al respectului pentru drepturile fundamentale ale omului trebuie să fim solidari în lupta împotriva tuturor formelor de intoleranţă sau discriminare etnică. Nutresc respect pentru poporul evreu, în general, pentru populaţia evreiască din România a cărei viaţă s-a împletit în decursul secolelor cu viaţa poporului român. Evreii au adus numeroase dovezi de dragoste şi devotament 
pentru ţara noastră, la a cărei propăşire au contribuit, pe multiple planuri, iar atunci când vitregiile vremurilor au cerut-o şi-au dat viaţa, alături de ostaşii români, pe câmpurile de luptă pentru integritatea şi neatârnarea României. Cu toate că astăzi, populaţia evreiască din ţara noastră a scăzut numeric, constatăm cu satisfacţie că ea participă la revigorarea vieţii economice, la realizări de prestigiu din domeniul ştiinţei, ca şi pe tărâmul artei şi culturii. La fel ca şi ceilalţi fii ai ţării, evreii au înţeles că România este patria noastră comună şi apreciază că statul român recunoaşte şi garantează tuturor cetăţenilor aparţinând minorităţilor naţionale dreptul la păstrarea şi exprimarea identităţii lor etnice, culturale, lingvistice şi religioase. Este de datoria noastră să acţionăm în aşa fel ca prevederile constituţionale şi ale celorlalte legi pe care le avem să fie respectate, aplicându-le cu fermitate spre a preveni, combate şi pedepsi exemplar discriminările şi calomniile aduse unor cetăţeni pe temeiul rasei, originii naţionale sau credinţei lor religioase. Omagiind cu veneraţie memoria martirilor Holocaustului din timpul celui de-al doilea război mondial, să luăm aminte la aspra lecţie a istoriei. Să trăim în aşa fel încât armonia şi înţelegerea să elimine vrajba şi ura, să dezvoltăm încrederea reciprocă între toţi locuitorii acestei ţări, căreia toţi îi datorăm respect şi dragoste pentru a o înălţa, prin muncă şi inteligenţă, la standardele civilizaţiei 
moderne. În aceste momente solemne, asigur populaţia evreiască din România că integritatea şi demnitatea ei vor fi apărate astfel ca ea să poată trăi şi crea în linişte, aducându-şi în continuare contribuţia, alături de ceilalţi cetăţeni, la statornicirea şi dezvoltarea statului de drept, la progresul economiei şi al vieţii ştiinţifice, culturale şi artistice. Să ne unim eforturile spre binele şi fericirea patriei comune, pentru pacea şi bunăstarea ei, pentru ca dragostea şi încrederea reciprocă dintre fiii ei să triumfe!

Stimată doamnă Catherine Lalumiere, Domnule Carteron, Stimaţi oaspeţi, Doamnelor şi domnilor, Permiteţi-mi înainte de toate să vă salut cu căldură aici, în Bucureşti, în capitala României, la lucrările Formului Crans-Montana, inaugrat cu aproape cinci ani în urmă şi care şi-a câştigat un meritat pretigiu internaţional, pentru că a oferit, în toată această perioadă, un cadru fertil de dezbateri neformale, neprotocolare, personalităţilor politice, ale vieţii economice internaţionale, pentru că a oferit prilejuri de abordare, în ansamblu, împreună, a celor interesaţi, a unor probleme actuale ale vieţii politice şi economice de pe continentul european şi din zonele limitrofe, îndeosebi în condiţiile nou-apărute după încheierea "războiului rece". Am avut prilejul să particip, în 1992, la Atena, la Conferinţa organizată de Forum consacrată Mediteranei şi ansamblului Mediterana-Marea Neagră, iar anul trecut, în 1993, la dezbaterile care au avut loc şi care au avut în centrul lor problemele europene - pe tema "Ce fel de Europă?" -, problemele integrării economice, ale stabilităţii şi securităţii pe continent. Cu acest prilej, preşedintele Forumului, domnul Carteron, a avut ideea organizării împreună, la Bucureşti, a acestei reuniuni. Trebuie să vă spun că a existat mult scepticism în legătură cu posibilitatea organizării acestei întâlniri, şi din punct de vedere al bazei materiale şi al capacităţii organizatorice. Sperăm ca aceste patru zile de dezbateri să demonstreze că eforturile depuse în decursul unei perioade destul de scurte au reuşit să creeze condiţii optime, deşi, la vremea respectivă, ne gândeam dacă spaţiul nu este prea mare pentru această reuniune, ca să constatăm că el a devenit prea mic. De aceea, cei care n-au reuşit să aibă locuri în această plenară vreau să manifeste înţelegere faţă de organizatori; sperăm ca în zilele următoare, la manifestările ulterioare, care se disipează pe mai multe spaţii de lucru, să se amelioreze, din acest punct de vedere, cadrul desfăşurării Forumului. Ne bucură, în primul rând, reunirea unui număr atât de mare de personalităţi politice - şefi de state, de guverne, miniştri, preşedinţi şi vicepreşedinţi de parlamente, alţi demnitari dintr-un număr mare de ţări, reprezentanţii unor organizaţii internaţionale, oameni de afaceri, cercetători, gazetari. În aceste patru zile - aşa cum se vede din program - dezbaterile se vor desfăşura în forme diverse, pe o tematică foarte largă, care cuprinde atât problemele tranziţiei şi ale 
reformelor economice în ţările din Centrul şi Estul Europei, cooperarea regională şi rolul organismelor europene, problemele integrării general-europene în perspectivă, Parteneriatul pentru Pace şi problemele stabilităţii în zonă, în Balcani şi pe continent, relaţiile dintre noile democraţii europene şi ţările arabe şi ale Mediteranei, perspectivele păcii şi dezvoltării economice în Orientul Mijlociu. Avem plăcerea să salutăm, la debutul acestor dezbateri, prezenţa Preşedintelui Arafat şi a domnului Shimon Peres, care se află în negocieri de azi-noapte, şi continuă în cursul dimineţii. Sperăm să fie şi acesta un semnal pozitiv şi un cadru fertil pe care forumul nostru îl oferă, inclusiv pentru susţinerea unor asemenea negocieri consacrate procesului de pace în Orientul Mijlociu. Numeroase alte teme specifice sunt consacrate în grupe de lucru, la mese rotunde, în contacte bi- şi multilaerale. Ceea ce am constatat şi cu prilejul altor reuniuni - avantajul acestora - este că ele facilitează, într-un timp relativ scurt, contacte, întâlniri, dezbateri multiple şi întâlniri directe între oameni politici şi oameni care lucrează în domeniul economic. Sperăm ca şi reuniunea de la Bucureşti să fie, din acest punct de vedere, utilă şi benefică tuturor participanţilor. Salutându-vă, deci, permiteţi-mi să îmi alătur glasul cuvintelor exprimate aici din partea domnului Carteron, în omagiu pentru activitatea desfăşurată de doamna Catherine Lalumiere, ca secretar general al Consiliului Europei. 
Noi, românii, avem toate motivele să dăm o înaltă apreciere contribuţiei doamnei Lalumiere în activitatea Consiliului Europei şi în asocierea României la activitatea Consiliului, de astă dată în calitate de membru plin. Stimaţi oaspeţi, Vă salutăm în România, ţară cu vocaţie şi conştiinţă europeană din timpuri străvechi. Încă cu 3500 de ani în urmă, navigatori şi negustori greci care au poposit pe ţărmul Mării Negre şi au pus bazele unor porturi: Tomis - Constanţa de astăzi -, Callatis, Histria; au intrat în relaţii cu populaţia locală, cu strămoşii noştri geţi. Trupele persane ale lui Darius, care traversaseră Asia Mică şi Peninsula Balcanică, după trecerea Dunării au descoperit lanurile de grâu ale dacilor din Câmpia Română. Romanii, în expansiunea lor, au întâmpinat riposta statului organizat al dacilor, pe care l-au cucerit prin luptă. Centrul politic al Daciei, şi apoi al coloniei romane, s-a aflat în sudul Transilvaniei - leagănul formării poporului român, al culturii şi civilizaţiei sale. Au urmat secole de năvăliri ale unor popoare migratoare venite din Estul continentului şi din Asia, care, în drumul lor spre Europa, au străbătut teritoriul acestei ţări, locuitorii fiind nevoiţi să-şi refacă, de fiecare dată, gospodăriile distruse şi jefuite. România a fost, din acest punct de vedere, pavăză la aceste fruntarii ale Europei pentru civilizaţia europeană. Prin sacrificiul său impus, poporul român a salvat, timp de secole, ceea ce popoarele din vestul continentului clădeau şi acumulau pe plan material şi spiritual, şi această istorie a poporului român s-a repetat până aproape de zilele noastre. Dezavantajul României a fost această situare a sa la confluenţa unor interese ale unor imperii, care şi-au disputat dominaţia asupra acestei zone. Dacă, după secole de dominaţie străină, despărţiţi în mod artificial, românii au reuşit să-şi păstreze fiinţa naţională, limba şi caracterul ei unitar de excepţie, cultura şi credinţa, aceasta s-a datorat temeiniciei şi perenităţii patrimoniului de cultură şi civilizaţie, de trăire şi simţire românească, făurit de generalţiile de înaintaşi, care nu s-au lăsat asimilate de dominatori, ci şi-au îmbogăţit patrimoniul prin contactul şi convieţuirea cu noii veniţi. Spiritul tolerant al poporului român a constituit, de-a lungul istoriei, tăria şi forţa sa. Parcurgem astăzi, împreună cu alte popoare vecine, o etapă istorică de transformări profunde şi complexe, pe toate planurile. În patru ani, fizionomia societăţii româneşti 
s-a schimbat radical. Am pus bazele unei societăţi democratice şi ale statului de drept, reflectate şi în noua Constituţie a ţării, adoptată prin referendum naţional, ca şi în noile instituţii ale Puterii, rezultate din alegeri libere. Parcurgem un proces dificil, al restructurării economiei naţionale, procesul cel mai complex, dureros, cu costuri sociale, pe fundalul unei crize economice care afectează nu numai ţările aflate în tranziţie, ci întreaga economie europeană, ca şi economia mondială. Asupra acestor probleme veţi întâlni, fără îndoială, puncte de vedere diferite ale diferitelor forţe politice din ţara noastră, cum e şi firesc într-un cadru democratic, dar problemele sunt comune: problemele societăţii româneşti. Şi interesul tuturor forţelor este acelaşi - să asigurăm consolidarea cuceririlor democratice, să asigurăm dezvoltarea economiei româneşti pe o bază nouă, eficientă, dinamică. Sunt teme care, fără îndoială, vor fi dezbătute cu interes şi de participanţi, pentru că ele domină preocupările factorilor de decizie, analiştilor, cercetătorilor, cercurilor economice din toate ţările. Într-o lume a adâncirii interdependenţelor pe plan internaţional, a integrării economiilor naţionale în circuitul economic mondial, eforturile naţionale nu-şi pot găsi valorificarea deplină decât printr-o amplă cooperare internaţională. Într-un mod schematic, dacă îmi permiteţi, am putea privi economia mondială prin interferenţa a două triunghiuri sau a două trilaterale. Pe de o parte, 
este vorba despre cele trei centre de putere şi de polarizare economică - America de Nord, Europa Occidentală, Japonia şi unele ţări ale Asiei de Sud-Est şi ale Pacificului. Pe de altă parte, putem distinge trei grupe de ţări ale planetei. În primul rând, ţările bogate pe care le-am amintit, din cele trei centre de putere şi polarizare economică luate împreună; în al doilea rând, ţările aflate în tranziţie, de la economii centralizate, etatizate, spre economii de piaţă; şi, în al treilea rând, ţările slab dezvoltate sau în curs de dezvoltare din Africa, Asia şi America Latină. Se poate constata că resursele naturale şi potenţialul demografic cunosc o distribuţie care nu concordă cu aceste grupări de polarizare economică. În acelaşi timp, legile oarbe ale pieţei contribuie la adâncirea discrepanţelor economice pe plan mondal şi nu sunt de natură să înlesnească accesul tuturor ţărilor la binefacerile progresului tehnologic contemporan. Din contră, acesta devine sursă de tensiuni sociale chiar în ţările dezvoltate, dacă luăm, spre exemplu, creşterea ratei şomajului în zilele noastre, mai ales în ţările europene. Trăim un moment al istoriei civilizaţiei dominat de un dinamism fără precedent al progresului tehnologic, care determină mutaţii rapide în plan economic şi social şi care impune reglementări noi pe plan internaţional, regândirea rolului şi funcţiilor organismelor economice şi financiare internaţionale, în vederea atenuării surselor conflictuale latente, generate de procesele dezvoltării economice şi tehnologice contemporane, însoţite de polarizarea accentuată a bogăţiei şi a sărăciei pe plan mondial, ceea ce poate provoca o nouă migraţie de masă a sute de milioane de oameni săraci din Africa şi Asia spre ţările bogate ale Europei şi Americii de Nord. La dezbaerea de anul trecut de la Crans Montana, pe tema "Ce fel de Europă? ", susţineam că soarta noastră, a celor din Europa - din Vestul, din Centrul şi din Estul continentului - este comună, dar aceasta depinde de realizarea unui cadru optim de parteneriat între egali, şi nu de subordonarea celor slabi de către cei puternici. Bariera politico-militară care a separat continentul nostru nu trebuie înlocuită cu una economică, pentru că în momentul de faţă asistăm tocmai la adâncirea discrepanţelor economice pe continent. În acelaşi spirit, privim cu interes concretizarea proiectului "Parteneriat pentru Pace", vizând asigurarea unei securităţi egale pentru toate statele din zonă şi evitarea unor abordări discriminatorii, 
care pot să genereze noi surse de tensiuni pe plan zonal. Aş dori să fac, în acest context, o precizare de ordin geografic şi geostrategic privind definirea noţiunii de "Europa de Est", care cred că necesită unele corective. Această sintagmă a căpătat o conotaţie politică şi ideologică după al doilea război mondial, prin ea delimitându-se statele considerate satelite ale URSS. Din punct de vedere geografic, aceasta nu are nici un suport. Dacă vă uitaţi la harta Europei, de la Atlantic la Urali şi, respectiv, Marea Caspică, veţi vedea că România, spre exemplu, se află nu numai în Centrul Europei, ci chiar în Centrul Europei Centrale; Marea Neagră nu se situează la limita estică a continentului, ci este o mare europeană. Din punct de vedere geostrategic, cu toate inconvenientele sale istorice, poziţia României la gurile Dunării şi la Marea Neagră prezintă o importanţă particulară în contextul dezvoltării contemporane şi al proceselor integratoare, situându-se la confluenţa unor civilizaţii şi a unor zone economice de mare interes şi de perspectivă, inclusiv conexiunea Marea Neagră-Marea Mediterană, Europa Centrală şi de Sud-Est-Orientul Apropiat. Această poziţie a României a şi inspirat tematica bogată a dezbaterilor programate de acest forum, căruia doresc, cu permisiunea Dumneavoastră, să îi urez succes deplin în desfăşurarea lucrărilor sale. Vă mulţumesc.

Toate aceste aprecieri au o parte obiectivă - dificultăţile care există, mai ales în viaţa economică şi socială. România a cunoscut, probabil, cel mai violent proces al transformărilor, pe plan politic şi economic. Revoluţia română a căpătat acest caracter, datorită caracterului regimului anterior, de o mare rigiditate. Deci, la noi nu a avut loc o "revoluţie de catifea", cum a fost în Cehoslovacia, nu a existat o evoluţie anterioară pregătitoare, ca în Ungaria, ce data de pe vremea regimului Kadar, nu a existat un proces de tranziţie sub diferite forme ca în Polonia şi nici nu a fost posibilă "perestroika" de tip sovietic, lansată de Gorbaciov. Nu era nici măcar posibil să se discute despre necesitatea realizării unor schimbări. Ceauşescu era foarte mulţumit de modelul pe care îl realizase; el se considera creatorul unui sistem optim pe plan social. Dar, în acelaşi timp, exista o acumulare de tensiuni în cadrul sistemului, care a determinat această explozie populară, legată de dficultăţile vieţii economice. Ceauşescu a impus în ultimii ani un export forţat şi limitarea importurilor, pentru a lichida datoriile externe. A reuşit, de altfel, să lichideze datoriile externe. Dar acest lucru s-a făcut cu multe sacrificii, care au afectat viaţa oamenilor. În aceste condiţii, acumularea insatisfacţiilor şi a dificultăţilor a constituit baza socială a exploziei populare. Această situaţie a marcat evoluţia ulterioară a societăţii noastre. S-a discutat chiar asupra acestui avantaj, dacă era un avantaj sau nu: a nu avea datorii. Existau persoane care spuneau, din acest punct de vedere, că România are o situaţie privilegiată, plecând pe calea procesului de tranziţie fără datorii externe. Astăzi constatăm că acest lucru nu era un avantaj, ci un mare dezavantaj. Procesul transformării economiei presupune multe eforturi şi, ca rezultat al căderii structurii economice supercentralizate, ca efect al dispariţiei CAER-ului şi a partenerilor tradiţionali ai pieţei, ca urmare a embargoului impus Iugoslaviei şi a celui faţă de Irak şi faţă de Libia, suprapuse recesiunii economice din Europa şi din lume, s-au creat probleme grave economiei, o cădere, un declin al producţiei industriale, în special, până la folosirea doar a jumătate din capacităţile de producţie. Agricultura a suferit şi ea multe influenţe, pe de o parte din cauza secetei, dar şi din cauza desfiinţării cooperativelor agricole de producţie. Aceasta a fost o reacţie normală faţă de un sistem foarte rigid de intervenţie 
a statului în viaţa cooperative"lor, pe care ţăranii le simţeau ca fiindu-le străine, ca un organism statal; a fost o mişcare împotriva acestora - cu toate că unele erau destul de eficiente din punct de vedere economic. Toată această situaţie a determinat dereglări în economie. Avem acum 5 milioane de proprietari pentru 9 milioane de hectare; această fărâmiţare nu este raţională. Deci, toate aceste chestiuni economice ridică multe probleme. Lipsa resurselor financiare este, şi ea, una din problemele cu care ne confruntăm. Inexistenţa datoriilor nu este un avantaj, pentru că băncile comerciale nu deschid linii de credit pentru noi clienţi. În acelaşi timp, Ungaria şi Polonia, care au avut multe datorii, datorii externe destul de mari - ungurii mai mult de 12 milioane, polonezii mai mult de 20 de milioane - şi-au dublat datoriile externe în doi ani, adică au avut porţile deschise pentru a primi credite, pentru a-şi dubla datoriile externe. România, fără datorii, nu a avut nici o deschidere spre băncile comerciale. Am discutat cu Grupul 24, timp de doi ani, doar pentru un credit de un miliard. După doi ani de negocieri am primit numai jumătate. Iată că acest avantaj a fost în realitate un dezavantaj. Nu numai faţă de România, cred. În general, este vorba de noile relaţii de pe continent. Am avut o discuţie la Crans Montana asupra acestor probleme: ce fel de Europă, care va fi arhitectura Europei în viitor? A fost o dispută din acest punct de vedere. Toţi reprezentanţii ţărilor 
din Centru şi din Est şi-au exprimat nemulţumirea faţă de ţările din Vest, faţă de lipsa lor de deschidere pentru relaţii economice cu aceste ţări; pe de altă parte, ţările din Vest şi-au prezentat şi ele dificultăţile pe care le au acum: recesiunea, şomajul în masă. Atunci am susţinut că am depăşit Războiul Rece pe plan politic; Blocul de la Varşovia a fost desfiinţat, deci nu mai există acest conflict între cele două blocuri. Sper că pe plan ideologic războiul a fost deja depăşit, cu toate că există încă sechele ideologice. Însă cea mai gravă este noua cortină economică dintre cele două părţi ale Europei. Din acest punct de vedere va trebui, şi de o parte şi de cealaltă, să se schimbe mentalităţile şi felul în care sunt abordate problemele, relaţiile şi integrarea economică a întregului continent. Cred că şi pentru ţările din Vestul Europei este aceeaşi şansă: să se găsească soluţii la aceste probleme sociale grave, care nu pot fi rezolvate de comunitatea, de astăzi, a ţărilor din Vest. Cred că, din acest punct de vedere, noi am avansat în modul cel mai semnificativ, am făcut schimbările cele mai profunde, care au dat o fizionomie total diferită societăţii româneşti. Toţi cei care au vizitat România înainte şi care o vizitează acum pot să vadă, în mod obiectiv, aceste schimbări. Am avut un regim totalitar, cu monopolul unui partid, acum avem un sistem deschis. Pe plan individual, oamenii au posibilitatea de a se exprima, de a se organiza. Pe planul organizării politice există chiar o explozie de partide politice - mai mult de 200 de partide înregistrate, mai mult de 90 care au participat la ultimele alegeri cu candidaţii lor. Acesta, consider eu, este un fenomen obiectiv. Era reacţia normală a oamenilor după o perioadă de sufocare a libertăţii de exprimare, a posibilităţii de afirmare a diversităţii ideilor, opiniilor, opţiunilor; deci această dorinţă de a exprima diversitatea s-a reflectat în multitudinea de partide, cu toate că există nuanţe destul de nesemnificative între ele, precum şi în explozia apariţiei ziarelor, a revistelor - mass-media. Cred că în nici o altă ţară din Est nu există un număr atât de mare de posturi particulare de radio şi de televiziune. Deci, pe acest plan, s-a făcut mult. S-a făcut mult şi pentru construirea statului de drept. Imediat după Revoluţie am organizat Consiliul Provizoriu de Uniune Naţională. La sfârşitul lui ianuarie 1990, erau deja 30 de partide. Atunci, CPUN a inclus reprezentanţii tuturor acestor partide, existente 
la acea dată, precum şi reprezentanţii minorităţilor naţionale. În acest Consiliu Provizoriu a fost elaborată noua lege electorală, în care au fost incluse şi principii constituţionale - în ceea ce priveşte forma de guvernământ, ce fel de parlament va fi ales, dacă preşedintele va fi desemnat prin alegeri generale sau de către parlament - toate acestea au fost discutate în Consiliul Provizoriu. Primele alegeri au avut loc în mai 1990; a fost ales primul parlament care era şi Adunare Constituantă, în acelaşi timp, şi care avea ca prim scop redactarea noii Constituţii. A fost redactată o Constituţie cu adevărat democratică, care a fost aprobată printr-un referendum naţional. Pe baza noii Constituţii au fost organizate din nou alegeri locale, în februarie 1992, şi apoi alegeri generale. S-a construit, într-un timp scurt din punct de vedere istoric, un stat pe baze totalmente democratice, bazat pe principiul separării puterilor. Acum există o funcţionare normală a acestor organisme. Bine înţeles, procesul va continua. În ceea ce priveşte partidele, alegerile au constituit şi un fel de perioadă de selecţie. Din cele 90 de partide prezente la alegeri, numai şapte liste au făcut să intre candidaţii lor în parlament; o listă era o coaliţie de 18 partide şi diferite organizaţii - Convenţia Democratică - care şi-a organizat şapte grupuri parlamentare diferite. Acum există 13 grupuri parlamentare, la care se adaugă minorităţile naţionale cu grupul lor separat. Aceasta înseamnă că procesul 
va continua; există anumite tendinţe de unificare, altele de scindare a partidelor şi această mişcare va continua. Există totuşi bazele fundamentale ale structurilor necesare pentru un stat de drept, democratic, şi pentru o viaţă democratică reală. Acestea sunt discutabile. Este o problemă care poate fi mereu discutată. Aceste probleme se pot discuta în legătură cu orice ţară. Eu pot să fac o analiză critică a societăţii americane şi să vă demonstrez exemple de comportament nedemocratic care există în societatea americană, sau în oricare altă ţară europeană. Suntem judecaţi în privinţa drepturilor minorităţilor, dar nu ştiu să existe undeva în Europa o altă ţară în care minorităţile naţionale să se bucure de drepturile pe care le au în societatea românească. Bine înţeles că putem să facem mai bine. Noi nu considerăm că ceea ce am făcut doar în patru ani de la Revoluţie este perfect, dar am făcut progrese considerabile. Desigur, suntem foarte atenţi la toate reacţiile care sunt, în interior şi în exterior. Este în interesul nostru să depunem toate eforturile pentru a perfecţiona toate aspectele vieţii sociale, ale vieţii politice, ale vieţii economice. Dar, există şi anumite exagerări în ceea ce priveşte unele probleme. Aş da numai un exemplu: Ungaria ne critică în ceea ce priveşte drepturile minorităţilor, dar are în vedere numai un singur aspect: minorităţile maghiare din alte ţări, însă nu judecă drepturile minorităţilor din Ungaria. Nu există nici o paralelă posibilă între drepturile dobândite, nu numai ale maghiarilor, ci ale tuturor minorităţilor naţionale din România cu ceea ce există în Ungaria. Toate minorităţile naţionale din România sunt reprezentate în Parlament. Maghiarii au 39 de senatori şi deputaţi. În Ungaria nu există nici un reprezentant al minorităţilor naţionale în Parlament, deşi au o lege pe care o prezintă ca pe o realizare deosebită în lumea contemporană în materie de drepturi ale minorităţilor naţionale. În România, maghiarii au toate formele de învăţământ în limba maternă: de la şcoala primară până la universitate. Toate minorităţile naţionale din Ungaria studiază limba maternă ca pe o limbă străină. Pot fi date multe exemple. Nu este blocaj. Este o discuţie privind perfecţionările care pot fi făcute. Noi înşine suntem interesaţi să o facem. Desigur. Concluzia generală a celor doi raportori ai Consiliului Europei a fost că există un progres vizibil, dar că mai sunt unele lucruri care trebuie rezolvate. Suntem convinşi că este chiar 
necesar. Am insistat mereu pentru încheierea unui tratat cu Ungaria. Suntem vecini, avem o istorie comună, de mai mult de o mie de ani. Interesele noastre sunt să avem relaţii bune, de bună vecinătate, şi aş putea spune că, de fapt, în general, există relaţii bune între noi şi Ungaria - vorbesc de relaţiile economice, relaţiile umane. Nu există nici o barieră în ceea ce priveşte deplasarea liberă a oamenilor dintr-o ţară în alta şi, în fond, între cetăţenii normali există relaţii de bună înţelegere. Numai politicienii şi unii intelectuali agită aceste probleme, fiind influenţaţi de împrejurările politice date: de campaniile electorale, de interesele posibile ale anumitor formaţiuni, iar tendinţele extremiste de o parte şi de alta se alimentează reciproc întotdeauna. Cred că în situaţia rezolvării problemelor fundamentale ale economiei, ale vieţii sociale - întrucât nemulţumirile încep cu neajunsurile vieţii - când toate aceste probleme vor fi rezolvate, cred că nu există dificultăţi de a găsi un teren de înţelegere pentru că, în esenţă, am rezolvat problemele fundamentale ale vieţii, ale libertăţii oamenilor. Rămâne totuşi tensiunea, care este generată de împrejurările date. Ideea mea nu era deloc demagogică. După alegerile din 1992, când nu exista un partid majoritar în Parlament, m-am gândit în mod sincer că ar trebui să găsim o platformă minimă de înţelegere între toate partidele, pentru a-şi asuma responsabilitatea în timpul acestei perioade dificile de doi-trei ani, pentru 
a depăşi, în special, dificultăţile economice, pentru a promova reforma economică. Toate partidele se pronunţă pentru reforma economică. Toţi înţeleg că nu există nici o şansă de re întoarcere la ceea ce a fost din punct de vedere politic şi economic, la un stat centralizat care să conducă economia naţională, fapt care era posibil numai în contextul unui sistem internaţional bazat pe acele principii. În noile condiţii, nu există o altă şansă decât aceea de a construi o economie liberă de piaţă, competitivă, eficientă şi cu o anumită protecţie socială. În aceste probleme pot exista nuanţe diferite în legătură cu modul de a proceda. Aceasta este o fabulaţie. Eu nu sunt un înapoiat; nu sunt un om limitat. Am avut dispute cu Ceauşescu în legătură cu problemele majore ale societăţii româneşti în 1971, după vizita în Coreea, în care el vedea modelul exemplar al unei societăţi bine organizate şi controlate. Ideea lui majoră era legată de felul în care poate fi controlată toată viaţa socială. Eu spuneam că nu era o societate umană, ci inumană, pentru că personalitatea este total înăbuşită. Şi chiar ideea socialismului despre care vorbeam în tinereţe era legată de ideea de libertate, de libertatea indivizilor şi de libertatea valorilor şi promovarea lor. Iată că timp de mai bine de 20 de ani am avut o poziţie activă în această problemă. Deci, este o fabulaţie, o exploatare în scopuri politice, care poate fi înţeleasă în cadrul luptei politice interne, a faptului că "Iliescu era în nomenclatură în anii '60". Însă nimeni nu vorbeşte că în anii '60 s-a produs momentul deschiderii politice a României. România a fost prima şi singura ţară care reuşise să obţină retragerea trupelor sovietice în 1958, după care, în anii '60, a urmat o deschidere generală, o poziţie fermă a României împotriva tendinţelor sovieticilor de integrare a economiilor ţărilor satelite şi de a le supune economiei sovietice, şi apoi împotriva intervenţiei în Cehoslovacia în 1968. Numai în România şi Cehoslovacia s-a discutat deschis în acei ani despre necesitatea unei economii de piaţă - noi trăim într-o economie de piaţă, economiile naţionale sunt deja integrate într-o economie mondială, care este o economie de piaţă - despre faptul că trebuie să pornim de la această realitate atunci când analizăm economia naţională, şansele şi perspectivele sale de dezvoltare. În anii '60-'67 eram printre cei care au militat pentru această deschidere a României. Din acest punct de vedere nu este nici. . . mă gândesc 
la disputele de astăzi din România. Am mai spus că avem trei adversari majori pe plan principial şi pe cel al practicii vieţii sociale. Este vorba de nostalgicii trecutului apropiat. Această nostalgie are un fundament; există o nemulţumire, deoarece explozia socială din decembrie '89 s-a produs tocmai ca urmare a dificultăţilor vieţii cotidiene a oamenilor. Or, condiţiile nu s-au ameliorat ci, dimpotrivă: producţia industrială a cunoscut o scădere, conjunctura internaţională n-a fost favorabilă economiei noastre, de unde au apărut inflaţia şi şomajul - fenomene care creează noi probleme oamenilor. Există o nemulţumire. Toţi oamenii au salutat democraţia, însă democraţie fără îmbunătăţirea condiţiilor de viaţă nu are nici o valoare pentru oamenii obişnuiţi. Din acest punct de vedere, există oameni care întreabă: pentru ce, de ce să nu refacem vechiul sistem care ne asigura un minimum de securitate? Eu spun că acest lucru nu mai este posibil, chiar dacă ar exista oameni care ar dori să refacă vechile structuri, mecanisme şi instituţii. Nu mai este posibil! O astfel de economie supercentralizată, planificată, dirijată de stat era posibilă numai în contextul internaţional al unor economii similare, bazate pe aceleaşi principii. Or, acest sistem a fost demolat nu în mod accidental, ci pentru că însuşi sistemul era bazat pe un principiu mecanic de organizare. La sfârşitul acestui secol, când dinamismul progresului tehnologic a imprimat un ritm de schimbare economică pe care civilizaţia 
nu a cunoscut-o până acum, sistemele mecanice nu au putut rezista. Sistemele cibernetice ale organizării economiilor, care au mai multă flexibilitate, s-au dovedit mai eficace. Or, din acest punct de vedere, nici aritmetic nu este posibil să ne întoarcem la ceea ce a fost. Există cea de-a doua nostalgie: nostalgia celor bătrâni, care au amintirile lor, a anilor dinaintea războiului şi care vor să refacă vechile structuri ale României dintre cele două războaie. Acest lucru este şi mai puţin posibil. Suntem la sfârşitul secolului; întreaga omenire şi-a schimbat fizionomia; Europa nu mai este aceeaşi; economia mondială este o economie integrată, în continuă mişcare. Suntem într-o perioadă a civilizaţiei umane în care schimbările sunt foarte profunde şi fizionomia societăţii mondiale va fi cu totul deosebită la sfârşitul secolului. Deci, nu ne putem întoarce la trecut. Trebuie să observăm care sunt tendinţele economiei mondiale, care sunt tendinţele societăţii contemporane, care sunt problemele de integrare generală europeană. Trebuie să intrăm într-un curent general de integrare europeană. Cred că, cu toţii, şi de o parte şi de cealaltă a Europei, trebuie să ne schimbăm mentalităţile şi modul de analiză a acestor procese, să realizăm un parteneriat al tuturor ţărilor europene, pe bază de egalitate în acest proces de integrare. Aceasta este problema fundamentală. Toate aceste nostalgii, atât unele cât şi celelalte, sunt de înţeles. Dar, pe plan teoretic, principial, trebuie să elaborăm noi perspective, noi strategii de dezvoltare a României în acest proces de integrare, în contextul european şi internaţional. Cea de-a treia categorie de "adversari" este constituită de cei grăbiţi să se îmbogăţească. În această perioadă de schimbări, de tranziţie, apar multe disfuncţionalităţi în viaţa socială, economică; când autoritatea instituţiilor de stat şi autoritatea legii nu este încă solidă, există multe slăbiciuni din acest punct de vedere, există o mare diversitate a formelor de corupţie, tendinţe de evaziune fiscală, oameni care vor să se îmbogăţească foarte repede, să pună mâna pe putere şi pe avere. Este un fenomen pe care trebuie să-l tratăm cu o forţă sporită; societatea trebuie să găsească forme de autoapărare contra acestor presiuni. Acestea sunt problemele majore. În ceea ce mă priveşte nu sunt deloc legat de nostalgici, însă îmi dau seama de dificultatea procesului în sine. Sunt un realist. Cred că în politică, acum, trebuie să ne debarasăm de orice prejudecată 
ideologică şi să privim noile realităţi sociale, naţionale şi internaţionale. Numai în această direcţie trebiue să ne îndreptăm gândurile şi acţiunile. Există o serie de probleme concrete care trebuie rezolvate în această perioadă, când Guvernul este minoritar. Nu am avut şansa de a forma un guvern de uniune naţională, aşa cum am spus la început, sau o anumită coaliţie care să asigure o majoritate stabilă. Am propus chiar încheierea unui pact politic, care să consemneze unele principii general acceptate, pe baza căruia se putea organiza orice fel de guvern. Din acest punct de vedere, mie îmi este indiferent cine va fi la guvernare. O anumită alternanţă ar putea să fie chiar sănătoasă pentru viaţa politică în perspectivă, pentru că este o anumită perspectivă când oamenii sunt în opoziţie - şi aduc numai critici - şi este o altă perspectivă când îşi asumă responsabilitatea şi caută să rezolve problemele. Suntem într-o perioadă când trebuie să formăm o nouă clasă politică, legată de procesul transformărilor profunde ale vieţii sociale. Antrenarea oamenilor în diversele forme de responsabilităţi sociale devine una dintre necesităţile vieţii sociale de astăzi. Din acest motiv, am fost foarte sincer când am propus un guvern de uniune naţională, însă au existat forţe care susţineau că acesta nu este democratic. În acest climat de suspiciuni generale există oameni care se gândesc: ce urmăreşte Iliescu? Este un tip periculos, un fost nomenclaturist, un politician abil; vrea să ne 
înşele! Afirmau că ideea mea era o încercare de sufocare a Opoziţiei politice; când nu va mai exista opoziţie în Parlament, ce fel de democraţie vom avea? Acestea erau gândurile lor. Atunci am spus: dacă nu vreţi, trebuie să formăm o anumită coaliţie. Nici acest lucru nu a fost posibil. Singura şansă a fost să formăm un guvern minoritar, cu partidul care deţine cele mai multe locuri în parlament, 34 la sută. Acum sunt noi discuţii. Ştiţi că din decembrie 1993 au început negocieri. Am căutat să găsesc o nouă platformă de dialog cu toate partidele, pentru a elabora mai degrabă o platformă minimală, un fel de pact politic prin care să putem consemna punctele de consens. Bine înţeles, există diferenţe conceptuale în ceea ce priveşte viaţa politică, viaţa economică, reforma economică. Dar există totuşi puncte de acord general. Aş putea spune că în problemele de politică externă există aproape mereu o platformă largă de consens. În privinţa apărării naţionale şi a securităţii naţionale, în contextul noilor dezvoltări în Europa, există în general o mare platformă de înţelegere. Aş putea spune chiar că şi în privinţa ideii de reformă economică există o mare platformă, de apropiere. Dar există, de asemenea, diferenţe. În acest context, eu am propus să căutăm acele puncte care vor putea crea o platformă minimală de înţelegere şi, pornind de la această bază, mie îmi este indiferent ce guvern va lua iniţiativa aplicării acestei platforme, ce partide vor fi antrenate în acest guvern. Dacă am realiza o platformă comună, acest lucru ar putea ajuta procesul de tranziţie. Dar, există dificultăţi în această perioadă atât de tensionată; în special, tensiunile din viaţa socială şi economică alimentează, de asemenea, tendinţele partidelor de a folosi aceste dificultăţi. Aceste dificultăţi în lupta lor politică. Dar eu rămân optimist. În aceste negocieri putem găsi, totuşi, un cadru de coexistenţă şi chiar de luptă politică, dar într-un mod civilizat, normal, care va putea ajuta Guvernul, indiferent care va fi acesta, să lucreze, pentru a avansa. Da, este mai dificil, dar, totuşi, de un an şi patru luni lucrăm cu un guvern minoritar. El a luat deciziile cele mai delicate în reforma economică. Anul trecut a fost anul cel mai dificil, cel mai delicat de după Revoluţie, cu inflaţia cea mai ridicată, 300 la sută. Am luat măsuri de retragere a subvenţiilor pentru produsele de bază. S-a introdus TVA. Am introdus sistemul de control financiar pentru întreprinderile cu mari dificultăţi 
şi cu datorii. Este vorba de 30 de întreprinderi. Acum sistemul se va lărgi la 300 de întreprinderi. S-a elaborat un program de măsuri pentru accelerarea privatizării. Fondul Proprietăţii de Stat, care a fost creat prin Legea Privatizării, abia anul trecut a fost organizat, practic, şi a început preluarea acestui proces, care iniţial fusese demarat de Agenţia de Privatizare a Guvernului. Există acum 450 de întreprinderi care sunt deja privatizate, din 6000 de întreprinderi de stat. Da, "marea privatizare" - 6000 de întreprinderi. Din 6000 de întreprinderi există deja 450 care s-au privatizat. Dar acum se discută asupra măsurilor speciale pe care trebuie să le luăm pentru a accelera acest proces. Pentru că problema cea mai gravă este lipsa capitalurilor. În Germania s-au injectat 120 miliarde de dolari anual pentru a se face toată această reorganizare şi privatizare a industriei în estul Germaniei. Acolo, o treime din forţa de lucru se află în şomaj, cu consecinţe sociale şi mai mari. În cazul României nu există nici o injecţie de capital din exterior. Sprijinul pe care l-am primit din partea FMI şi din partea BIRD a fost util, bine înţeles, dar a fost foarte modest. Noi am negociat timp de doi ani, un miliard de dolari credite de la G-24 şi am primit numai o jumătate. Discutăm acum din nou cu Fondul, cu Banca Mondială şi cu G-24. Aceste ajutoare externe sunt foarte modeste şi reprezintă una din dificultăţile cele mai mari pe care le întâmpinăm în promovarea privatizării. Dar 
există, totuşi, un sector privat care s-a dezvoltat destul de repede după măsurile pe care le-am luat la începutul anului 1990, rezultat din "mica privatizare". Există 500. 000 de noi societăţi comerciale, cum se numesc ele, reprezentând antreprenori individuali, în special în domeniul comerţului, întreprinderi familiale, întreprinderi mici şi mijlocii, care au apărut în industrie şi sectorul agro-alimentar. Acest sector reprezintă, deja, o prezenţă destul de remarcabilă; o treime din forţa de lucru se găseşte acum în acest sector privat. Şi este o speranţă că acest sector va genera, de asemenea, surse de capital pentru a accelera "marea privatizare", a celor 6000 de întreprinderi de stat. Pe de o parte, această perioadă, nu numai cea ceauşistă, dar toată această perioadă de 45 de ani, este o perioadă care va rămâne în istorie ca o perioadă specială, ca o paranteză în destinul istoric al României, dar care are, cred, două aspecte. Pe de o parte, aspectele negative în ceea ce priveşte viaţa socială, viaţa politică, sufocarea libertăţilor umane, limitele vieţii democratice active şi toate acestea. Dar, pe de altă parte, este vorba de o perioadă de acumulări primitive - acumulări primitive de capital - care în ţările capitaliste dezvoltate s-au derulat pe parcursul mai multor secole. Sau, în alte ţări, dar tot în cadrul unor regimuri totalitare, cum s-a întâmplat în multe ţări europene, asiatice sau latino-americane. Deci, România a cunoscut o acumulare primitivă de tip socialist, nu de tip capitalist cum a fost numit, cu toate că am îndoieli că cuvântul socialist este bine plasat. Pentru că, după mine, nu a fost un sistem socialist; a fost un sistem bazat pe tradiţiile unui sistem politic despotic de tip asiatic; era dominaţia unei anumite categorii exercitată asupra întregii societăţi şi care sufoca viaţa socială şi viaţa politică. Dar, totuşi, a existat o anume acumulare de capital, pe care noi va trebui să o utilizăm, să o valorificăm. Care este diferenţa faţă de ceilalţi? Cehii au avut o altă platformă de plecare. Cehoslovacia era una din ţările Europei care, înainte era centrul industrial al Imperiului Austro-Ungar. Între cele două războaie se găsea chiar în faţa Franţei, a Germaniei, a Belgiei în ceea ce priveşte potenţialul industrial, economic; chiar mentalitatea era mai avansată. Din aceste motive, această perioadă, chiar aşa-zisă socialistă, Cehoslovacia nu a cunoscut schimbări frapante, cu dezechilibre între oraş şi sat. România era o ţară predominant 
agrară. 80 la sută din populaţie era reprezentată de ţărănime, ducea o viaţă rurală; într-o perioadă destul de scurtă, la noi s-a produs o mare acumulare, o mare urbanizare, o migrare masivă a populaţiei satelor către oraşe, cu tot ceea ce însoţeşte acest proces. La cehi acest proces s-a petrecut în cu totul alt mod. Din acest motiv şi tranziţia, în Cehoslovacia, are alt caracter. Acolo a avut loc o "revoluţie de catifea". La noi revoluţia a fost violentă, iar această nuanţă s-a imprimat şi asupra evoluţiei ulterioare a vieţii politice a ţării. Deci, din acest punct de vedere, există o diferenţă reală, dar cred că trebuie să avem perspectiva necesară pentru a judeca toată această perioadă istorică într-un fel foarte obiectiv, cu umbrele şi luminile ei, în ceea ce priveşte efortul poporului, efortul societăţii române depus în scopul modernizării, în scopul acumulării, care, în alte condiţii, ar fi putut duce la rezultate mai bune, mai echilibrate. Pentru că, din cealaltă perspectivă, Ceauşescu, care era un om atât de limitat din punct de vedere intelectual, dar care era foarte ambiţios şi care a impus un regim de forţă, a imprimat o folosire a acestor eforturi şi rezultatele acumulărilor într-o manieră iraţională. S-a construit o industrie grea după principii staliniste, potrivit cărora industrializarea socialistă însemna industrie grea, industrie constructoare de maşini etc. Deci el a urmat această concepţie. Or, pentru o ţară ca România, o industrie siderurgică cu o producţie 
de 15 milioane tone de oţel, când nu existau resurse de minereu şi energie, este neraţională. Suedia, care este o ţară cu tradiţie în industria metalurgică, care are resurse de minereuri de mare valoare, a rămas la 5-6 milioane tone de oţel, încă din anii '50. Ceauşescu considera că România a dobândit statutul de mare putere metalurgică. Acest lucru ne costă astăzi deoarece s-au creat dezechilibre care, după căderea sistemului internaţional CAER şi a pieţelor tradiţionale, a dus la situaţia de astăzi în care nu putem utiliza întreaga capacitate industrială. Industria siderurgică lucrează cu numai 5-6 milioane tone capacitate. În industria petrochimică avem 35 milioane de tone capacitate în rafinării şi utilizăm numai 16-17 milioane tone, deci jumătate. Deci, este vorba de o moştenire grea. Va trebui să ieşim, chiar dacă există încă multe prejudecăţi din acest punct de vedere. Dar, aveţi dreptate. Nu numai pentru România, pentru toate aceste ţări cred că, pe plan social şi cultural, a existat, de asemenea, o acumulare semnificativă. Am avut, după război, aproximativ o treime din populaţie în stare de analfabetism. S-a făcut alfabetizarea totală a populaţiei şi s-a ridicat nivelul de instrucţie generală în mod obligatoriu şi gratuit. Avem acum un tineret instruit care este comparabil cu cel al ţărilor europene. Nu suntem o ţară subdezvoltată din acest punct de vedere. Există o acumulare culturală. Existau multe facilităţi pentru instruirea oamenilor; cărţile în România erau foarte ieftine, erau foarte accesibile pentru oameni; de asemenea, teatrul, activităţile culturale erau ieftine. Era o realizare pe care nu mai putem s-o susţinem astăzi. Este o problemă - cum să facem în această perioadă de tranziţie pentru a nu pierde aceste lucruri dobândite pe plan intelectual, pe plan cultural, cum să le menţinem. Era cel mai bun. Era cel mai bun răspuns, cea mai bună soluţie în situaţia dată, pentru că existau alte tendinţe, de a trata ţările din Centul şi Estul Europei într-un mod discriminatoriu: unele favorizate, cum a fost cazul primelor alese, celelalte nu. Faţă de aceasta noi am reacţionat şi am considerat că o asemenea manieră de a trata ţările din această parte a Europei este discriminatorie şi reprezintă o sursă de noi tensiuni. Da. Am considerat că ţările "de la Vişegrad" erau favorizate. Iar celelalte erau împinse pe plan secundar. Era o modalitate de discriminare nefavorabilă securităţii generale, securităţii zonale, climatului politic din această zonă şi 
al întregului continent. Deci, din acest punct de vedere, formula Parteneriatului pentru Pace ni se pare cea mai bună în situaţia dată, pentru a crea un echilibru între toate ţările. Şi, în general, considerăm că pentru viitor trebuie să ne gândim la un cadru normal, egal, pentru toate ţările Europei în ceea ce priveşte securitatea şi, de asemenea, în ceea ce priveşte securitatea economică - adică un Parteneriat pentru Dezvoltare, sau un Parteneriat Economic. Aceasta este o altă problemă gravă, care afectează în mod direct problemele de securitate continentală. Da. În acest moment, nu se conturează încă o abordare bună din acest punct de vedere. Cred că mai există multe prejudecăţi, care sunt legate de unele dificultăţi care există astăzi chiar în Comunitatea Economică Europeană, legată de Tratatul de la Maastricht, de procesul de aprofundare a relaţiilor din interiorul Comunităţii, care măreşte şi mai mult discrepanţele, diferenţele faţă de ţările din cealaltă parte a continentului. Am desfiinţat "cortina de fier" pe plan militar, politic şi ideologic, dar există o nouă cortină - economică - care este şi mai gravă şi care poate deveni o sursă de tensiuni, poate destul de grave. Deci, din acest punct de vedere, trebuie să ne gândim nu numai la problemele interne ale Comunităţii decurgând din Maastricht, ci şi la modalitatea de depăşire a acestor discrepanţe, prin deschiderea faţă de economiile acestor ţări - Est-Vest, Vest-Est - pentru a crea o nouă condiţie de parteneriat între 
egali. Cred că mai există încă reminiscenţe ale vechii separaţii între cele două zone diferite ale continentului, care, de altfel, are o bază obiectivă, e drept. Nu este uşor să găseşti o rezolvare. Mă gândesc numai, ca idee, la necesitatea unei noi concepţii, dar cum să reuşim cel mai bine, nici eu însumi nu am răspuns. Trebuie însă să ne gândim împreună cum să deschidem porţile, în interesul tuturor şi al întregii Europe. Pericole există. Cred că problema rusească va rămâne o bună perioadă de timp una dintre problemele cele mai dificile ale Europei şi ale echilibrului mondial. Pentru că este totuşi o ţară mare; Rusia va rămâne o mare putere, o ţară cu multe resurse economice, cu un serios potenţial militar. Pe de o parte, echilibrul intern, întărirea proceselor democratice, a forţelor democratice, stabilitatea economică, iar, pe de altă parte, crearea unei economii de piaţă, libere, eficiente constituie un proces mult mai complicat pentru Rusia decât pentru alte ţări. Simţim şi la noi - o ţară de dimensiuni destul de mici - dificultăţile tranziţiei. Dar, pentru un sistem atât de amplu ca cel al Rusiei putem să ne închipuim amploarea dificultăţilor, discrepanţele enorme care există între centrul Rusiei şi Siberia, zonele central asiatice, ale Caucazului etc. În ceea ce mă priveşte, am vizitat multe zone ale fostei Uniuni Sovietice şi am simţit diferenţele enorme care există. Deci, acolo, este mai greu să se găsească soluţii pentru stabilitate internă - economică, socială şi politică - şi pentru întărirea forţelor politice. În aceste condiţii de criză există întotdeauna pericolul apariţiei unor tendinţe extremiste, cum sunt cele exprimate de Jirinovski şi alţii. De asemenea, o anumită nostalgie imperială mai există, încă, ca pentru toate ţările care au jucat un rol important la un moment dat. Se pot înţelege efectele psihologice chiar la oamenii simpli - ruşii - nostalgia după un statut pe care l-au deţinut, de superputere, în care ţara lor discuta de la egal la egal cu SUA, pentru ca acum să se găsească într-o situaţie destul de delicată; este dificil să pierzi acest statut, să mergi şi să cauţi tocmai ajutorul Germaniei, pe care au învins-o în război. Este un sentiment - îl înţeleg - destul de delicat. Toată această situaţie reprezintă sursa unei anumite evoluţii a forţelor care doresc să-şi compenseze această pierdere în alt fel. Deci, din acest punct de vedere, aceste preocupări sunt reale; ele există. Suntem însă vecini şi suntem interesaţi să avem relaţii 
bune. Parteneriatul mi se pare şi din acest punct de vedere interesant: să deschidă o uşă şi spre Rusia, să nu o elimine, să nu o izoleze de acest proces de integrare general europeană. Cred că această problemă rămâne una delicată şi cred că preocupările SUA, ale Europei, ale ţărilor vecine Rusiei sunt preocupări reale şi vitale. Da, uneori mai mult decât ar trebui. Aş putea să vă ridic o problemă: românii s-au întrebat de ce reprezentantul Franţei la Moscova este ambasador la Chişinău şi nu cel de la Bucureşti, care este mai aproape. Este evident o supralicitare. Trebuie să-l privim într-o manieră realistă. Este vorba de un anumit sentiment, pe care l-am menţionat. El se manifestă şi la noi, la oamenii care au salutat deschiderile democratice, dar au constatat că, în practică, nu există forţe care să poată să asigure continuitate în dezvoltarea lor democratică. Şi, atunci, când au înregistat o anumită nemulţumire în privinţa forţelor de dreapta, au apelat la forţele de stânga care, poate, ar putea asigura mai bine această continuitate în procesul de tranziţie. Nu trebuie să dramatizăm acest fenomen, pentru că nu cred că există şansa reală şi posibilitatea reală a unei întoarceri către trecut. Am spus-o şi o repet; este valabil nu numai pentru România, ci pentru toate ţările. Indiferent ce forţe se vor afla la putere, ele vor trebui să facă acelaşi lucru: să consolideze tranziţia, procesul democratic, să înainteze pe calea către economia de piaţă, către o economie de piaţă 
valabilă, eficientă şi cu o anumită protecţie socială. Este proiectul cel mai delicat, pentru că trebuie să facem în acelaşi timp democraţia, economia de piaţă şi protecţia socială. Este destul de dificil să le combini. Este vorba, de asemenea, de o reacţie la o situaţie foarte delicată. Moldova este o republică care a fost integrată total economiei sovietice şi, din punct de vedere economic, este dependentă de sursele energetice şi materiale de pe piaţa rusă. Chiar dacă Rusia trece printr-o perioadă foarte dificilă, Republica Moldova este, totuşi, dependentă. Deci, o anumită influenţă a forţelor rusofone este, de asemenea, întărită de această dependenţă. A existat însă şi o anumită exagerare demagogică din partea forţelor unioniste, de ambele părţi, în România, ca şi în Moldova. Din punct de vedere sentimental, se poate înţelege aceasta, pentru că este vorba de un teritoriu românesc. Rusia este cea care a ocupat Basarabia în 1812 - înaintea campaniei lui Napoleon întreprinsă împotriva Rusiei - şi care a organizat, practic, o gubernie în Basarabia. Basarabia s-a eliberat după cel de-al doilea război mondial, dar ea a fost din nou ocupată odată cu Pactul Ribbentrop-Molotov. Dar Basarabia este un teritoriu românesc; cea mai mare parte din locuitori sunt români. Deci, se poate înţelege dorinţa românilor de a vedea unite toate aceste teritorii româneşti. Există, pe de altă parte, reacţia ruşilor şi a ucrainenilor, care se află pe teritoriul Basarabiei; 35 la sută din populaţie nu sunt români; ei sunt rusofoni. Or, a existat o anumită activitate propagandistică foarte violentă, verbală, dintr-o parte sau din cealaltă, care nu a ajutat cu nimic ideii de unitate, ci, dimpotrivă, a alimentat rezistenţele contra ideii de unificare cu România. Pe plan politic, noi suntem cei care trebuie să vedem lucrurile într-o manieră realistă. Nu trebuie să se ia în considerare numai sentimentele, ci şi realităţile istorice care există astăzi pe continent. În aceste condiţii, pentru a avea pace pe continent, trebuie să se ia în considerare frontierele care există şi formaţiunile statale existente ca atare. Din acest punct de vedere, este vorba de o problemă de acumulare în timp şi, de aceea, noi am salutat independenţa Republicii Moldova, care a creat posibilitatea, pentru prima dată, ca România să trateze în mod direct cu Chişinăul, cu această republică. Înainte trebuia să se discute cu Moscova; nu existau relaţii directe, nici de vecinătate, nici relaţii familiale, nu exista nici 
o legătură, nici o comunicare cu românii de dincolo de Prut. Acum există această posibilitate, aceea de a dezvolta relaţii economice directe, de a dezvolta şi relaţiile spirituale, culturale, universitare, şcolare, umane. Deci, trebuie să folosim aceste posibilităţi. Dar, din cauza acestei situaţii politice destul de tulburi, dintr-o parte şi din cealaltă, a existat o anumită reacţie a rusofonilor care şi-au impus poziţia. Dar, noi nu dramatizăm; considerăm că este vorba de un fenomen trecător; trebuie să ne folosim de ceea ce este constructiv, de ceea ce este pozitiv, ceea ce poate duce la relaţii normale între cele două state române vecine. Avem aprecieri pozitive, dar şi dorinţe pentru mai bine. Cum aţi remarcat, nu este vorba doar de sentimentalisme. România este o ţară latină, suntem o insulă latină în această zonă a Europei; există legături sentimentale cu toată lumea latină, dar cu Franţa sunt legături cu totul speciale, bazate pe o istorie foarte bogată, începând cu Revoluţia franceză, care a marcat toată istoria Europei. Românii au fost foarte sensibili la ideile noi ale Revoluţiei franceze, ale noii societăţi democratice, la ideea de libertate, fraternitate, egalitate. A fost apoi toată evoluţia secolului următor, în care Revoluţia franceză a inspirat direct Revoluţia română; mulţi intelectuali români s-au format în Franţa; întreaga mişcare naţională de eliberare de sub dominaţiile străine - de sub Imperiul Otoman, de sub Imperiul Austro-Ungar, de sub Imperiul Rus 
- a cunoscut în această perioadă a istoriei un sprijin activ din partea Franţei. Aceste lucruri au intrat în conştiinţa tuturor românilor. Pentru ei Franţa nu este numai ţara soră, dar ea reprezintă şi sprijinul politic major în toate momentele dificile ale istoriei române. În formarea primului stat modern - cu unirea celor două provincii istorice, Ţara Românească şi Moldova - în formarea statului unitar român după primul război mondial şi chiar după al doilea război mondial, sprijinul Franţei a reprezentat o constantă şi un sprijin politic care are pentru noi o mare importanţă. Din acest punct de vedere, considerăm că relaţiile cu Franţa au fost şi trebuie să fie relaţii privilegiate. Această orientare se manifestă în toată politica noastră externă. Este vorba de o orientare împărtăşită de toate formaţiunile politice ale României din istoria trecută sau din prezent. Această constantă este acceptată de toată lumea şi este una dintre dorinţele generale. După cum spuneam, am apreciat sprijinul activ al Franţei în toată această perioadă de după Revoluţie. Franţa a fost printre primele care a recunoscut noua putere şi care ne-a susţinut în toate instanţele europene, iar dezvoltarea relaţiilor bilaterale politice, economice, culturale a cunoscut o creştere constantă. Dar, pe de altă parte, putem constata că se poate face şi mai mult. În aceste condiţii, românii aşteaptă din partea Franţei un sprijin, mai ales în domeniul economic. Există, bine înţeles, sentimentele, dar ele trebuie susţinute material şi economic. Din acest punct de vedere, cred chiar că s-a realizat o bază de colaborare importantă, Franţa fiind printre primele ţări cu care avem relaţii economice. Credem, însă, că putem să facem şi mai mult şi că Franţa va putea avea un rol de primă importanţă în cooperarea internaţională a României, atât în procesul de integrare europeană, cât şi prin relaţii directe. Cred că cercurile de afaceri din Franţa trebuie să fie mai ofensive şi mai dinamice; francezii sunt mai puţin dinamici decât nemţii sau italienii, de exemplu. Nemţii au problemele lor cu Germania de Est, însă ei au o prezenţă mai activă decât francezii pe piaţa românească. Sau italienii; deşi au acum dificultăţi politice, oamenii de afaceri italieni sunt mai activi. Din acest punct de vedere, eu cred că francezii sunt. Nu ştiu cum trebuie să-i caracterizăm, însă ei nu sunt destul de dinamici sau atât de ofensivi ca ceilalţi. Noi aşteptăm mai mult din acest punct de vedere. Cred că este singura cale. 
Paşii care au fost făcuţi constituie un progres care trebuie întărit, susţinut. Domnul Miloşevici va veni marţi (5 aprilie 1994) la Bucureşti. Vom avea o discuţie cu el. Domnul Tudjman ne-a făcut deja o vizită, domnul Izetbegovici va veni la Bucureşti la sfârşitul acestei luni. Avem un dialog continuu cu reprezentanţii tuturor forţelor fostei Iugoslavii. Avem o bună tradiţie în relaţiile cu Iugoslavia; am putea spune că a fost, poate, cel mai bun vecin al României; istoria relaţiilor noastre nu cunoaşte nici un fel de conflict; am avut o permanentă comunicare; ne-am susţinut reciproc; s-a creat o solidaritate bazată pe o istorie comună. Suntem foarte sensibili din acest punct de vedere. Poporul român manifestă o anumită solidaritate şi un sentiment de frustrare din cauza acestei tragedii care se petrece cu un popor eroic, care a avut o istorie destul de zbuciumată, care a organizat mişcarea cea mai eroică împotriva ocupaţiei germane şi a reuşit să reziste presiunii staliniste, dând dovadă de o anumită coeziune în rezistenţa faţă de forţele din afară. Astăzi el este măcinat de această tragedie gravă. Din acest punct de vedere, eu consider că atenţia comunităţii internaţionale trebuie să fie îndreptată către toate părţile. Cred că există o anumită atitudine anti-sârbă, care nu este corectă. Este o tragedie pentru toţi, pentru toate părţile implicate. Sârbii suferă la fel cum suferă şi ceilalţi. Cred că singura cale este aceea ca părţile din interior să găsească soluţia, iar comunitatea 
internaţională trebuie să le sprijine în acest sens. Din acest punct de vedere, cred că există o anumită deschidere şi un efort mai bine orientat pentru a sprijini soluţiile politice. Căile militare s-au dovedit a nu constitui soluţii, ci dimpotrivă, au agravat nu numai conflictul, ci chiar şi climatul de dialog. Fără dialog, fără negocieri, fără contacte directe nu pot fi găsite soluţii care să fie acceptate de toată lumea. Desigur. Pentru ţară - o libertate deplină; pentru persoana Iliescu - libertate limitată. Preşedintele este o persoană izolată - poate nu "izolat" este cuvântul, dar care are o viaţă personală foarte limitată, datorită funcţiei. Desigur. Toţi ne schimbăm o dată cu transformările care se petrec în societate şi care ne dau noi perspective, noi posibilităţi de a înţelege într-un mod nou problema relaţiilor umane, problemele generale ale societăţii, problemele concrete ale diferitelor pături de oameni din societate. Nu am fost un "aparatcik" nici înainte de '89. Am fost una dintre persoanele îndepărtate de la putere. Am avut dispute personale cu Ceauşescu în '71. În acea perioadă eram unul din liderii tineretului, am fost preşedintele studenţilor în anii '50, eram preşedintele tineretului în anii '68-'70 şi în '71 eram secretar al Comitetului Central. L-am însoţit pe Ceauşescu în Asia - în Coreea - în care el a văzut modelul societăţii socialiste. Atunci am avut un conflict cu el; eu susţineam că aceea nu era o societate umană, că era o caricatură a socialismului, că în concepţiile noastre socialiste din tinereţe socialismul era legat de ideea de libertate, de promovare a valorilor. Or, înăbuşirea personalităţii umane nu avea nimic comun cu socialismul. Atunci s-au rupt relaţiile cu Ceauşescu. Ca urmare, am fost propus unei "reeducări" în stil chinezesc: am fost trimis în Vest, la Timişoara pentru trei ani şi jumătate, ca să lucrez în acest judeţ ca secretar de partid şi vicepreşedinte al Consiliului Local. Apoi a urmat o tentativă de a fi recuperat în calitate de preşedinte al Consiliului judeţean de la Iaşi, în Estul ţării. Pentru mine au fost experienţe utile în ceea ce priveşte formarea mea politică, contactul cu oamenii, însă toate acestea au dus la accentuarea diferenţelor dintre noi, pe care le-am exprimat tot timpul în mod direct. Am devenit cunoscut în România prin poziţiile mele foarte deschise în ceea ce priveşte problemele vieţii politice ale României. Ca urmare a acestui fapt, am fost trimis să muncesc în domeniul profesiei mele. 
Sunt inginer hidroenergetician, am lucrat timp de cinci ani la Consiliul Naţional al Apelor, în problema gestionării apelor şi, spre sfârşit, într-o editură tehnică. Deci am încetat să fiu un "nomenclaturist" cu mult înainte de '89. Cred că există o continuitate a idealurilor noastre, care îşi găseşte noi concretizări o dată cu evoluţia noastră intelectuală. În fond, adeziunea noastră din tinereţe - a generaţiei mele, de după război - idealurile noastre socialiste erau legate de idealurile de democratizare, de idealurile antifasciste de după război, care dominau toată viaţa intelectuală a Europei. Din acest punct de vedere, atât sentimental cât şi intelectual, eram legaţi, de exemplu, de mişcarea intelectuală din Franţa, care era o mişcare intelectuală de stânga, democratică, antifascistă. Aceasta era baza gândirii, pregătirii şi angajamentului nostru ideologic. Întâmplarea istorică a făcut ca noi să trebuiască să trăim într-o ţară care a devenit dominată de un anumit sistem, de un totalitarism intern şi extern. Atât eu cât şi mulţi alţi oameni ne-am detaşat, în interiorul sistemului, prin pregătirea noastră intelectuală. Pot să spun că în interiorul societăţii româneşti, deşi nu au fost forme foarte deschise de opoziţie faţă de sistem, era totuşi o mişcare subterană de masă în domeniul culturii, care cunoştea o viaţă intelectuală detaşată de întreaga logică a sistemului totalitar, iar eu eram legat de această mişcare. Avusesem multe legături directe, personale, mă bucuram 
de o anumită simpatie a cercurilor largi ale societăţii româneşti. Acest lucru explică faptul că pe 22 decembrie toată lumea m-a primit în mod firesc, ca o urmare logică a poziţiilor mele.

Domnule Preşedinte al Republicii, Doamnelor şi domnilor, Mulţumindu-vă pentru invitaţia de a efectua această vizită de stat, exprim sentimentele unui întreg popor. Mişcat de primirea pe care ne-aţi rezervat-o, am datoria să vă împărtăşesc recunoştinţa tuturor românilor, în inima cărora Franţa ocupă un loc privilegiat. Recunoştinţa pentru cuvintele atât de călduroase pe care tocmai le-aţi rostit este cu atât mai vie cu cât atinge ceea ce este mai profund în noi: conştiinţa unei identităţi care ne leagă de Franţa. Aceeaşi rădăcină latină susţine, la cele două extremităţi ale Europei, două popoare ale căror limbă, mentalitate, spiritualitate atestă originea lor comună. Istoria le-a rezervat un destin diferit. Când cei care urmau să devină poporul francez construiau un stat suficient de puternic pentru a le garanta identitatea, românii, care nu aveau nici o îndoială în ceea ce privea identitatea lor, trebuiau să-şi petreacă timpul reconstituind în permanenţă forme de organizare socială care nu apucau nici una să se dezvolte, fiind fără încetare cotropite de nenumăratele populaţii venite din alte părţi ale lumii, care îşi căutau în Europa locul unei viitoare dezvoltări. Înainte de a-l găsi, ele ne distrugeau căminele, care au avut neşansa de a se afla, deja, la frontiera unui spaţiu menit a deveni cel al civilizaţiei noastre de astăzi. Dumneavoastră vă întăreaţi cetăţile şi vă înălţaţi catedralele, atunci când ţăranii noştri trăiau sub semnul provizoratului şi puneau bazele creştinismului, mulţumindu-se cu altare improvizate. În lipsa posibilităţii de a apăra şi a ilustra o limbă, cum o făceau spiritele Dumneavoastră cele mai strălucite, ei se mulţumeau să o păstreze pe a lor, făcând să dăinuie latinitatea în mijlocul celor care aveau, poate, nevoie să o descopere pentru a deveni ei înşişi europenii de astăzi. Îmi permit să cred că Europa ar fi avut astăzi o altă înfăţişare, dacă, în momentul dezvoltării sale, nu ar fi fost apărată la frontierele sale de răsărit de către cei care au făcut-o cu preţul propriului lor viitor. Ei nu au fost răsplătiţi pentru aceasta. Striviţi între trei imperii, ale căror tendinţe expansioniste îşi găseau un teren de confruntare pe teritoriul care urma să devină România. O repet: în vreme ce alţii acumulau, prin munca şi ingeniozitatea lor, bogăţiile ce le-au adus prosperitatea de astăzi, românii încercau, simplu şi eroic, să supravieţuiască. Occidentul punea bazele societăţilor moderne în momentul în care România era mulţumită cu scurtele 
răgazuri în care i se permitea să-şi îngrijească rănile. Învăţând să suportăm loviturile soartei, ne privim istoria fără să ne plângem. Ea ne ajută, însă, să înţelegem mai bine ceea ce suntem astăzi şi pentru ce. Ea ne împiedică să disperăm într-un moment în care avem, în sfârşit, toate motivele să privim viitorul cu încredere. Avem, de asemenea, toate motivele să credem că cei care ne-au ajutat să trecem peste aceste încercări vor fi şi mai prezenţi alături de noi, în efortul de a construi o lume şi o civilizaţie care moşteneşte şi ceva din sacrificiile noastre. Este nevoie, oare, să reamintim aici că societatea în care cele două popoare ale noastre trebuie să trăiască s-a născut din filozofia iluministă, căreia Revoluţia Franceză i-a dat o expresie socială şi politică? România modernă a fost, într-o primă fază, proiectul unei generaţii de tineri intelectuali care, la începutul secolului al XIX-lea, veniţi în Franţa pentru studii, cuceriţi de ideile generoase ale acestei revoluţii, ne-au adus germenii ei. Unitatea naţională a României a fost înfăptuită cu sprijinul Franţei, care, credincioasă principiilor ei privitoare la drepturile naţiunilor de a dispune de ele însele, a susţinut cauza noastră, atât în 1859, la unirea celor două principate dunărene, ca şi la sfârşitul primului război mondial, când, pentru prima dată în istoria lor, toţi românii s-au regăsit în interiorul frontierelor statului naţional unitar, potrivit dorinţei lor liber exprimate. În numele aceloraşi 
principii, care fac de două secole încoace gloria şi măreţia sa, Franţa a fost una din primele ţări care au înţeles semnificaţia democratică şi umanistă a Revoluţiei române din decembrie 1989, ale cărei cuceriri ea ne-a ajutat să le păstrăm. Sprijinul ei a fost pentru noi deosebit de preţios în găsirea locului nostru în comunitatea statelor democratice din Europa. Nu ne aşteptam mai puţin, ce-i drept, de la o ţară care moşteneşte o asemenea afecţiune constantă faţă de România, de la o ţară unde, în schimb, românii au venit să se stabilească cu predilecţie, de fiecare dată când catastrofele istoriei îi alungau de acasă. Dacă Ana Brâncoveanu, contesă de Noailles, sau Elvira Popescu au ales Franţa din afinitate artistică, dacă Brâncuşi sau Tristan Tzara au făcut-o dintr-o opţiune estetică, Panait Istrati, înainte de război, şi, mai ales, imediat după, Eugen Ionesco, Mircea Eliade, Emil Cioran, George Enescu, atâţia alţii al căror geniu nu se putea dezvolta în ţara lor de origine, au găsit în Franţa un adăpost. Unii au devenit reprezentanţi dintre cei mai demni ai limbii şi culturii care i-au primit. Ei sunt expresia cea mai strălucitoare a unei înrudiri a spiritului, care a unit întotdeauna cele două popoare ale noastre. Domnule Preşedinte al Republicii, Permiteţi-mi să preiau una din afirmaţiile Dumneavoastră care mi-au plăcut în mod deosebit, pentru că are calitatea să confere eleganţa simplităţii unei idei fundamentale care ne călăuzeşte toate actele, şi să spun, la rândul meu: "România este patria noastră, iar Europa este viitorul nostru". Dacă această afirmaţie reprezintă pentru Dumneavoastră perspectiva unei reuşite, pentru noi, românii, ea reprezintă o miză mai dramatică, aceea a supravieţuirii. Războiul din Iugoslavia la porţile noastre, focarele de conflict în Republica Moldova, tensiunile periculoase din alte regiuni apropiate nu sunt decât semnele unei tulburări profunde. Naţionalismul agresiv, pus în serviciul unor ambiţii fără măsură şi adeseori condamnabile, nostalgia unei lumi bipolare şi exploatarea politică a mizeriei unora şi altora riscă să cuprindă toată regiunea şi apoi întreaga Europă, şi nu ar fi pentru prima dată. Efortul nostru de a consolida democraţia, pentru că ea oferă conflictelor soluţii echitabile, cu respectarea drepturilor şi libertăţilor fundamentale ale tuturor cetăţenilor; hotărârea noastră de a oferi, cu orice preţ, o stabilitate politică uneia din ţările cele mai importante din regiune, pentru a descuraja pe cei care pescuiesc 
în apele tulburi ale Istoriei; voinţa noastră de a ne înscrie în diferitele structuri internaţionale, concepute pentru a păstra şi a garanta pacea, sunt tot atâtea contribuţii la acest viitor comun. Este motivul pentru care noi dorim să avem legături mai strânse cu Uniunea Europeană şi vom face tot ce ne stă în putinţă pentru ca Pactul de stabilitate în Europa să ducă la rezultate concrete, satisfăcătoare pentru toate părţile, care au dreptate când cer pacea şi securitatea, în respectul drepturilor legitime ale fiecăruia. În acelaşi spirit, am fost prima ţară care a aderat la Parteneriatul pentru Pace propus de NATO, pe care vrem să îl dezvoltăm şi să îl consolidăm printr-un Parteneriat pentru Dezvoltare, menit să întărească încrederea reciprocă, desigur, dar, de asemenea, să dezamorseze principala bombă care ameninţă ţările noastre: mizeria. Ajutându-ne să ne depăşim greutăţile economice de astăzi, ţările dezvoltate aduc popoarelor lor liniştea pe care o dorim pentru noi. Ar fi înţelept şi util ca Occidentul să înceteze să vadă în noi nişte concurenţi potenţiali şi să ne ajute să devenim parteneri, punând astfel în valoare solidaritatea pe care noi i-o propunem. Cine ar putea să ne susţină mai bine pe noi, românii, în acest demers, dacă nu Franţa, din partea căreia aşteptăm un angajament explicit, aşa cum o cer atât cunoaşterea de către ea a realităţilor româneşti, interesele ei faţă de ţările francofone, interesul Europei, de asemenea, care are nevoie de un pol de stabilitate 
într-o zonă plină de turbulenţe? Sunt convins că potenţialul României permite dezvoltarea unor relaţii economice şi mai substanţiale între cele două ţări ale noastre şi justifică încurajarea unei prezenţe mult mai active a firmelor franceze în economia românească. Acesta este în interesul comun al celor două ţări, dar este, de asemenea, important în contextul integrării europene. Este o şansă pentru noi şi, de asemenea, pentru Europa. Unii au înţeles aceasta, şi dau dovadă că au înţeles aceasta preconizând căi de accelerare a procesului de integrare a ţărilor din Centrul şi Estul Europei în Uniunea Europeană. Istoria ne oferă tuturor, atât celor din Est cât şi celor din Vest, o şansă care ar putea fi unică. Ea nu trebuie ratată. În ceea ce o priveşte, România este hotărâtă să facă tot posibilul, să depună toate eforturile, pentru a se integra cât mai repede posibil într-o structură de la care aşteaptă la fel de mult pe cât şi ea îi poate oferi. După mai multe alegeri prezidenţiale, legislative şi locale, confruntarea politică începută în stradă s-a deplasat în interiorul celor două camere ale Parlamentului, alese în mod democratic. În mass-media, care se bucură de o libertate pe care amintirea desfiinţatei cenzuri o face să nu mai cunoască nici un fel de oprelişti, se exprimă cele mai diverse păreri. Mai multe guverne au condus, fără alte ezitări decât cele generate de o situaţie istorică inedită, societatea română spre o economie de piaţă, într-un stat de drept. După mai mulţi ani de declin economic, explicabil prin restructurarea totală a economiei, constatăm amorsarea unei redresări. Toate acestea îmi îngăduie să cred, domnule Preşedinte al Republicii, doamnelor şi domnilor, că România este demnă de viitorul care îi este promis. Ea este demnă de speranţa sa. Dacă Andre Malraux avea dreptate când spunea că "Franţa nu este ea însăşi decât când poartă cu ea o parte a speranţelor lumii", pentru România, Franţa a fost într-adevăr ea însăşi, pentru că noi am simţit-o întotdeauna de partea noastră. Vă propun să ridicăm acest pahar, domnule Preşedinte al Republicii, doamnelor şi domnilor, pentru viitorul Franţei, pentru cel al României, adică, să ridicăm acest pahar pentru Europa, care poartă astăzi cu ea o parte a speranţelor lumii. Mulţumesc. 

Cinci ani după încheierea celui de al doilea război mondial, la 9 mai 1950, ideea generoasă a reconstrucţiei morale şi politice a Europei, astfel încât, teribilul flagel al "războiului total" să fie pentru totdeauna eliminat, era tradusă în termeni practici, politici şi economici de proiectul Schuman-Monnet. El avea să deschidă calea pentru construcţia instituţională a Comunităţilor Europene, trasformate succesiv, pentru a deveni astăzi, prin Tratatul de la Maastricht, Uniunea Europeană. România, asemenea celorlalte state din centrul şi răsăritul Europei, a fost până în Decembrie 1989, brutal şi nedrept izolată, prin cortina de fier a Războiului Rece, de aceste procese benefice pentru prosperitatea şi securitatea continentului. Acum, când procesul ireversibil de integrare a României în structurile economice şi de securitate ale spaţiului euro-atlantic a căpătat nu numai contur politic, ci şi greutatea măsurilor practice, între care Acordul de asociere a României la Uniunea Europeană reprezintă un pas decisiv, simbolul Zilei Europei este onorat cum se cuvine şi de România, ca o emblemă a victoriei înţelepciunii politice şi a cooperării dintre state, în beneficiul păcii şi prosperităţii. El ne apropie, cu încă un pas, de visul Părinţiilor Fondatori ai Europei Unite, Jean Monnet şi Robert Schumann, ca şi de toţi cei care, mândri de a fi Cetăţeni ai Europei, au contribuit şi contribuie la realizarea practică a acestui ideal. 

Aş dori să adaug doar câteva cuvinte, să exprim gânduri şi sentimente care să vină în concordanţă cu tot ce s-a spus în memoria marelui dispărut. Aş dori, în primul rând, să exprim sentimente de apreciere de pe poziţia de şef al statului pentru cel care, un număr atât de mare de ani, a condus Comunitatea cetăţenilor români evrei care, aşa cum s-a spus, a făcut-o cu demnitate de-a lungul anilor şi care a fost nu numai un mare reprezentant, demn reprezentant al evreilor români, dar şi un loial cetăţean al României. Aş dori să exprim, în acelaşi timp, sentimentele umane ale celui care l-a cunoscut de-a lungul vremii pe Eminenţa Sa, Rabinul Moses Rosen. Rabinul Schneier a amintit Iaşul, Iaşul apropiat şi dânsului, prin strămoşii săi, şi Iaşul de care a fost legat şi Rabinul Moses Rosen. Eram la Iaşi. Am lucrat acolo cinci ani şi, împreună cu Rabinul Moses Rosen, am înălţat un obelisc în cinstirea memoriei celor care au fost reprimaţi în 1941 de fasciştii români, sub oblăduirea statului de atunci, şi nu este nevoie să spun ce reprezenta statul în 1941, şi ca formă de guvernământ şi ca ideologie. Am văzut şi gropile comune de la cimitirul din nordul laşului, şi de la Podul Iloaiei. Mii de oameni nevinovaţi măcelăriţi de fasciştii români de atunci! Nimic nu poate justifica şi este o ruşine ca astăzi să se găsească forţe care să încerce să reabiliteze actele de cruzime inumană care s-au săvârşit împotriva unei populaţii, dar nu numai împotriva evreilor români, nu numai împotriva evreilor în general, ci împotriva popoarelor, şi împotriva poporului român. Eu am trăit şi zilele şi nopţile de groază ale rebeliunii legionare din 1941, şi am cunoscut familii care au avut şi au dat din rândurile lor jertfe. Am ştiut şi de toate atrocităţile pe care le-au cunoscut evreii români şi evreii din Europa, în general, suferinţele pe care le-a cunoscut poporul român, sub regimurile de opresiune. Deci, în 1976, am dezvelit împreună acest obelisc, care să rămână spre memoria acelor vremuri de groază şi în memoria celor care au fost, în mod sălbatic, reprimaţi. Am fost alături în înscrierea în memoria noastră istorică a poziţiei ferme de condamnare a unor asemenea momente şi de ridicare a demnităţii umane şi a demnităţii poporului nostru în condiţiile dezvoltării democratice a ţării noastre, a societăţii româneşti. Fie ca niciodată să nu se mai repete în istoria poporului nostru şi în istoria umanităţii asemenea momente! Ridicarea conştiinţei publice, naţionale şi internaţionale, împotriva 
încercărilor de regenerare a unor asemenea mişcări este o datorie comună, a tuturor. Cu aceste gânduri aş dori, de asemenea, să exprim sentimentele de preţuire pentru omul de cultură, pentru intelectualul Moses Roses, care rămâne în istoria noastră, în istoria culturii noastre naţionale ca o figură luminoasă. Fie-i ţărâna uşoară! 


Excelenţă, Stimaţi oaspeţi şi prieteni, îmi face o plăcere deosebită să salut încă o dată prezenţa în România a Excelenţei Sale, domnul Sali Berisha, Preşedintele Republicii Albania. Vizita Dumneavoastră oficială în România, domnule Preşedinte, constituie o etapă importantă în raporturile bilaterale, deschizând noi perspectve de colaborare reciprocă. În relaţiile româno-albaneze, au fost create bune premise după instaurarea regimurilor democratice în ţările noastre, ţări care împart tristul privilegiu de a fi fost afectate de forme mai dure, mai îndelungate şi mai obtuze ale totalitarismului, în raport cu celelalte ţări foste socialiste. Aceasta face sarcina noastră cu atât mai dificilă. Ne bucurăm să constatăm însă că legăturile dintre noi au cunoscut în această perioadă o tendinţă ascendentă, într-o dinamică susţinută. În mai puţin de patru ani s-au realizat mai multe schimburi de vizite ale unor demnitari şi au fost convenite acorduri de colaborare bilaterală, care deschid perspectivele cunoaşterii reciproce a posibilităţilor de conlucrare în domeniile de interes pentru ambele părţi. Tratatul politic, precum şi celelalte documente de colaborare pe care le vom semna cu prilejul vizitei Dumneavoastră, exprimă voinţa politică a ambelor părţi pentru o conlucrare rodnică, pe termen lung. Această întâlnire constituie un moment de continuitate în istoria bogată în manifestări de prietenie reciprocă. Nu trebuie să uităm că popoarele noastre sunt dintre puţinele care se pot mândri a fi descendenţii populaţiilor originale din Peninsula Balcanică, că ilirii şi dacii construiau, încă din zorii istoriei, notabile civilizaţii materiale şi spirituale de pe aceste pământuri. Tin să evoc alianţa dintre viteazul voievod român al Transilvaniei Iancu de Hunedoara şi eroul naţional albanez Skanderbeg, solidaritatea statornicită între popoarele noastre în lupta pentru înlăturarea dominaţiei otomane şi formării statelor naţionale. În toate perioadele din istorie, minorităţile albaneză din România şi aromână din Albania au constituit factori de înţelegere şi stimă reciprocă. Cei peste 150 de tineri din Albania care studiază astăzi în România sunt o chezăşie că tradiţiile valoroase ale trecutului vor fi continuate de noile generaţii. Stimaţi oaspeţi, Ca ţări vecine cu fosta Iugoslavie, România şi Albania sunt preocupate şi îngrijorate de conflictul care continuă în spaţiul ex-iugoslav. Caracterul complex al proceselor - de natură istorică, etnică, politică, economică, religioasă 
- care au generat criza iugoslavă necesită abordarea corespunzătoare a unei reglementări politice, prin negocieri. Este trist că anumite conjuncturi de moment, legate de dezmembrarea fostei Iugoslavii, anumite resentimente, justificate poate, au creat condiţiile declanşării unor tragedii care azi constituie ele însele poate cel mai mare impediment în calea rezolvării politice a situaţiei din zonă. Iată cum tragedia naşte tragedie; iată cât de uşor se poate declanşa o reacţie în lanţ, care apoi doar cu greu mai poate fi oprită! România se pronunţă pentru o atitudine responsabilă şi raţională din partea factorilor de conducere din zonă, pentru a se renunţa la calea confruntării. Mai mult decât în orice alt moment al crizei, trebuie să fie continuate şi sprijinite eforturile comunităţii internaţionale pentru realizarea păcii, pentru acceptarea dialogului şi renunţarea la provocări şi manifestări de forţă. Alternativa la pace, la dialog, nu o constitie decât extinderea conflictului cu suferinţe enorme pentru popoarele fostei Iugoslavii şi riscul implicării altor state, al urmărilor grave asupra sistemului european şi mondial de securitate. Susţinem ferm acţiunile îndreptate spre identificarea unor soluţii politice, pentru restabilirea încrederii şi înţelegerii, asigurarea frontierelor tuturor statelor din regiune, a echilibrelor politice şi militare, pentru un climat de pace şi colaborare în Balcani şi în Europa Centrală. Dorim să intensificăm conlucrarea cu Albania, în interesul 
reglementării situaţiei din regiune, pentru avansarea nestânjenită pe calea realizării principalelor obiective ale popoarelor noastre: consolidarea democraţiei, continuarea transformărilor economice, progresul material şi spiritual, integrarea în sistemele economice şi de securitate europene. Dorim să dăm raporturilor româno-albaneze un nou impuls, să facem în aşa fel încât legăturile economice, politice, culturale, spirituale între popoarele noastre să devină exemplare. Albanezii, ca şi românii, au în faţă dificultăţi deosebite, legate în primul rând de reforma economică, de transformările sociale şi, nu în ultimul rând, de cele în planul mentalităţilor. Această reaşezare în plan intern este cu atât mai dificilă cu cât ea se desfăşoară într-un mediu de vaste reaşezări în plan internaţional. Prietenia, colaborarea, încrederea reciprocă ca şi cea în valorile democraţiei, sunt în opinia noastră pilonii de stabilitate de care avem nevoie în această conjunctură fluidă şi încertă. Vă rog să îmi permiteţi să toastez pentru dezvoltarea raporturilor româno-albaneze, pentru pacea şi bunăstarea celor două popoare. În sănătatea Dumneavoastră, domnule Preşedinte, a distinşilor oaspeţi şi a tuturor celor prezenţi!

Aniversarea a 500 de ani de atestare documentară a comunei Dăbuleni, una dintre cele mai frumoase vetre strămoşeşti ale Olteniei, cu bogate tradiţii istorice, culturale şi spirituale, este o sărbătoare de conştiinţă şi suflet a fiilor acestei aşezări, la care participă toţi locuitorii acestei minunate zone geografice a României. Folosesc prilejul acestei emoţionante manifestări pentru a vă transmite un mesaj de prietenie şi participare sufletească la evenimentul pe care îl sărbătoriţi. Arheologia şi celelalte ştiinţe istorice atestă faptul că pe aceste locuri s-au dezvoltat succesiv cele mai importante forme ale culturii materiale şi spirituale din centrul şi sud-estul european, existând numeroase mărturii care dovedesc că ne găsim în prezenţa unei adevărate vetre de civilizaţie românească. Cel mai vechi document de atestare scrisă a comunei Dăbuleni poartă data de 5 iunie 1494 şi este semnat de Domnitorul Vlad Călugărul. Încă de la întemeierea sa, există mărturii scrise referitoare la activitatea locuitorilor, la practicarea meşteşugurilor şi a comerţului, la dezvoltarea vieţii culturale şi religioase, prin truda preoţilor ortodocşi, a învăţătorilor şi a celorlalţi slujitori ai ştiinţei de carte. Locuitorii acestor meleaguri au luat parte la toate luptele de apărare a gliei şi fiinţei strămoşeşti, începând cu cele duse de domnii români împotriva turcilor şi terminând cu cele de re întregire a statului naţional român şi de apărare a integrităţii sale, în primul şi al doilea război mondial. De asemenea, au participat la toate mişcările de emancipare socială, care au urmărit statornicirea unei organizări sociale mai drepte, în acord cu valorile umane şi creştine. Prin hărnicia şi talentul oamenilor, viaţa materială a cunoscut o continuă dezvoltare, remarcându-se astăzi îndeosebi societăţile comerciale de cultivare a pământului şi de prelucrare industrială a produselor agricole. De asemenea, şcolile generale, grupul şcolar agricol, liceul teoretic, aşezămintele culturale creează cadrul necesar pentru instruirea şi educarea tinerelor generaţii, pentru dezvoltarea vieţii culturale, la care îşi aduc contribuţia şi parohiile ortodoxe, în planul vieţii religioase, morale şi spirituale. Sărbătoarea dumneavoastră constituie, fără îndoială, o contribuţie la cinstirea istoriei şi tradiţiilor noastre naţionale. Ea are loc într-o perioadă deosebit de importantă a societăţii noastre, când trebuie să regândim modul de organizare şi desfăşurare a agriculturii, să reactivăm 
valorile şi funcţiile specifice ţărănimii, să transformăm satele în noi centre de civilizaţie românească, în care să se îmbine în mod armonios tradiţiile noastre naţionale cu noile achiziţii şi direcţii de dezvoltare a aşezărilor rurale din cele mai dezvoltate şi civilizate ţări ale lumii. Cu aceste gânduri, la împlinirea a 500 de ani de atestare documentară a comunei Dăbuleni, adresez locuitorilor acestei frumoase aşezări de pe meleagurile oltene sincere urări de sănătate şi viaţă îndelungată, de prosperitate materială şi spirituală. 

Iubiţi şi stimaţi concetăţeni, Ne este deosebit de plăcut să vă felicităm pe dumneavoastră, locuitori ai municipiului Cluj-Napoca, pentru fericita inspiraţie de a dezveli acest frumos şi trainic monument închinat memorandiştilor, astăzi, 9 iunie, de ziua înălţării Domnului, zi care, în tradiţia neamului nostru românesc, a fost mereu sărbătorită şi ca zi de cinstire şi de infiorată pomenire a Eroilor Neamului. Ne-a fost dat ca, prin jertfa altor eroi, a eroilor din Decembrie 1989, să putem repune viaţa publică românească în firescul ei, revenind la toate acele tradiţii româneşti care dau vieţii noastre o identitate românească inconfundabilă. Azi, când, cu bucuria regăsirii, a reintrării în matcă, întreaga Ţară serbează ziua Eroilor şi a înălţării, dumneavoastră, locuitori ai Daciei Superioare, aveţi privilegiul, dar şi meritul de a adăuga o a treia dimensiune acestei sărbători, ridicând acest monument de recunoştinţă pentru cei care, în urmă cu un veac, s-au înscris în galeria eroilor neamului nostru cu supranumele de memorandişti. Acţiunea lor, întinsă pe o perioadă de câţiva ani buni, este o dovadă exemplară a forţei pe care o pot avea ideile politice atunci când acestea se întemeiază pe respectul argumentului istoric, juridic şi moral. Chiar dacă aceste argumente nu au găsit imediat câştigul de cauză meritat, lovindu-se de opacitatea unei curţi imperiale incapabile să-şi înţeleagă propriile sale interese, Memorandumul românilor transilvani a impus în toată Europa democratică evidenţa adevărului şi a drepturilor româneşti. Îndrăznim să considerăm că acest Memorandum, ca acţiune şi moment istoric, este încă prea puţin cunoscut şi valorificat de specialiştii noştri, iar conştiinţa publică este încă departe de a realiza dimensiunile propriu-zise ale acţiunii memorandiste. Să nu ne fie luat în nume de rău dacă vom insista puţin asupra împrejurării că aproape toţi memorandiştii au fost intelectuali, care s-au implicat în istoria poporului lor folosindu-se în acest scop exclusiv de armele specifice condiţiei lor de intelectuali, de cărturari: ideile! Dezbaterea de idei, polemica, cu cortegiul ei de argumente şi contraargumente. Rolul extrem de important pe care l-a avut acţiunea memorandiştilor în pregătirea şi împlinirea Unirii de la 1 Decembrie 1918 trebuie să fie pentru noi, azi mai mult ca oricând, o dovadă întăritoare sufleteşte cu privire la forţa teribilă pe care o reprezintă intelectualitatea în societate, în istorie, în lume. Intelectualii români semnatari 
ai Memorandumului, în general intelectualitatea Transilvaniei acelor timpuri, cei care au întreţinut acea extraordinară atmosferă de emulaţie naţională, de totală dăruire pentru binele Neamului, au ştiut în acele ceasuri de grea cumpănă să se înfrăţească între ei şi să acţioneze coerent şi organizat, lăsând de o parte orice susceptibilitate, orice orgolii mărunte şi aţintindu-şi toate puterile într-o singură direcţie, a interesului naţional. Vedem aşadar în Memorandum-ul transilvan de la 1894 un glorios capitol de istorie naţională prin care, cu armele specifice inteligenţei, s-a ilustrat breasla cărturarilor români. A cărturarilor patrioţi! Acordând această semnificaţie serbării care v-a adunat pe toţi cei de faţă, vreau să vă asigur, stimaţi clujeni, că în clipa de faţă aveţi alături de dumneavoastră întreaga Ţară, întreaga suflare românească, bucuroasă să-şi omagieze astfel cărturarii. Cărturarii de ieri, cărturarii de azi, cărturarii de mâine! Lor le este închinat acest monument, spre luare aminte că un autentic intelectual nu poate fi decât un intelectual patriot! Aşa cum au fost şi memorandiştii de la 1894! Fie numele lor în veci pomenit şi binecuvântat!

Domnilor Preşedinţi de Parlamente, Stimaţi oaspeţi, Doamnelor şi domnilor, îmi face o deosebită plăcere să salut organizarea, la Bucureşti, a celei de-a treia sesiuni plenare a Adunării Parlamentare a Cooperării Economice a Mării Negre. Doresc să adresez un cald "Bun venit" în România tuturor participanţilor la această reuniune - reprezentanţi aleşi ai popoarelor din ţările riverane Mării Negre. La numai trei ani de la lansarea acestui concept, Cooperarea Economică a Mării Negre tinde să se dezvolte ca o veritabilă organizaţie subregională. Promovând activ principiile CSCE şi ale Cartei ONU, ea contribuie la crearea de noi oportunităţi de integrare în spaţiul euro-atlantic. Eu sper că reuniunea de la Bucureşti va reprezenta un pas important pentru identificarea şi valorificarea acelei comuniuni de interese pe care o favorizează vecinătatea Mării Negre. Reuniunile Adunării Parlamentare pot contribui decisiv nu numai la identificarea proiectelor de interes comun, care, pornind de la specificul fiecărei ţări în parte, să dea un nou impuls dezvoltării regiunii, ci şi la asigurarea sprijinului politic şi economic de care asemenea proiecte au nevoie pentru a prinde viaţă. Istoria ne-a aşezat într-o zonă extrem de frământată, marcată, la acest final de secol, de mari şi complicate probleme, o zonă în care s-au creat, din păcate, focare conflictuale deschise, o zonă în care prăbuşirea vechiului sistem politico-economic totalitar şi procesul de trecere de la o economie de comandă, rigidă şi supercentralizată, la o economie de piaţă au generat greutăţi enorme, a căror complexitate nu a fost anticipată. De aceea, pe lângă permanentele eforturi necesare pentru depăşirea mai rapidă a acestor dificultăţi, trebuie să încercăm găsirea soluţiilor de susţinere a acestor eforturi prin valorificarea cât mai eficientă a avantajelor reale oferite de regiunea în care ne aflăm. Sunt convins că, o dată cu depăşirea disfuncţionalităţilor generate de procesele tranziţiei, proprii noilor state din zonă, a problemelor legate de lipsa infrastructurilor, a instituţiilor şi cadrelor manageriale la nivel microeconomic, etc, Cooperarea Economică a Mării Negre va reuşi să construiască o veritabilă "unitate în diversitate", fundament al viitoarelor proiecte economice, în măsură să contribuie la stabilitatea politică şi economică a regiunii, la asigurarea unui climat de pace şi înţelegere. Acesta este, în ultimă instanţă, interesul nostru comun, în realizarea căruia avem nu numai dreptul, ci şi 
datoria de a ne angaja cu toate forţele, cu toată capacitatea intelectuală de care dispune fiecare din ţările noastre. Pentru înfăptuirea acestui deziderat, un rol esenţial revine, la acest final de secol, diplomaţiei, care capătă astăzi dimensiuni multiple, inclusiv o importantă, necesară şi utilă componentă parlamentară. Parlamentarii au, în toate statele democratice, posibilităţi de influenţare şi a activităţii guvernelor şi a întregii vieţi social-politice. Alături de factorii guvernamentali, parlamentarii pot şi trebuie să-şi aducă contribuţia la buna desfăşurare a activităţii internaţionale a unui stat şi a instituţiilor internaţionale. Faptul că Adunarea Parlamentară a reuşit, într-un timp foarte scurt, să-şi creeze structurile sale în cadrul Cooperării Economice a Mării Negre este de natură să contribuie la promovarea unui clima de încredere, favorabil cooperării, la stimularea acţiunilor factorilor guvernamentali, să le dea supleţe şi realism. În condiţiile construirii Noii Europe, a reaşezării continentului nostru pe noi baze, rolul geo-politic al regiunii Mării Negre a crescut în mod deosebit. Recent, s-au desfăşurat la Bucureşti lucrările Forumului de la Crans-Montana, la care au participat multe din ţările prezente şi acum în capitala României. S-a demonstrat cu acel prilej faptul că, în ciuda diversităţii culturale şi economice, care uneori reprezintă piedici ale conlucrării, statele Mării Negre nu au decât şansa colaborării, sunt sortite - în termeni pozitivi, 
bine înţeles - să se afle în strânsă legătură unele cu altele. În acelaşi timp, Europa nu poate fi concepută în afara acestui spaţiu; ţările vest-europene nu pot ignora această regiune de mare interes economic, care reprezintă, în acelaşi timp, un foarte important potenţial de colaborare în toate planurile şi o pune de intercomunicare cu alte zone geografice de mare interes. România a sprijinit încă de la început, la modul cel mai activ, ideea cooperării între ţările riverane Mării Negre şi îi atribuie în continuare valenţe sporite ca factor de conexiune în promovarea cooperării general europene, în extinderea cooperării Nord-Sud, între Occident şi Orientul Mijlociu şi, nu în ultimul rând, între Europa şi Asia. Aceasta este, de altfel, şi raţiunea pentru care România a iniţiat şi sprijină diverse proiecte de colaborare multilaterală, consacrate problematicii din regiune şi Adunării Parlamentare a Cooperării Economice în zona Mării Negre în mod special. Sper ca actuala reuniune să reprezinte, pe l îngă o contribuţie de valoare la consolidarea componentei parlamentare a Cooperării Economice a Mării Negre şi un pas important pentru promovarea unei atmosfere de înţelegere şi toleranţă, pentru întărirea stabilităţii zonale, pentru prevenirea apariţiei situaţiilor conflictuale, pentru dezvoltarea regiunii şi, nu în ultimul rând, pentru o mai mare apropiere între ţările noastre. Vă urez succes! 

Onorată asistenţă, Dezvelirea acestui monument închinat marelui patriot şi revoluţionar Avram Iancu reprezintă un gest simbolic prin care noi, cei de astăzi, ne manifestăm recunoştinţa şi respectul pe care le datorăm marilor eroi şi martiri ai neamului românesc. Naţiunea română, atât în vremurile sale bune, cât şi în cele grele şi pline de suferinţe, nu şi-a uitat marile sale personalităţi istorice. Le-a incorporat în panteonul său de sfinţi şi de eroi, dar şi în memoria sa colectivă. Privită în oglinda istoriei şi în semnificaţia sa actuală, acţiunile politice şi militare ale legendarului Avram Iancu, în fruntea mişcării revoluţionare de la 1848, reprezintă una dintre cele mai strălucite afirmări ale conştiinţei naţionale a românilor din Transilvania, în lupta lor pentru emancipare naţională, socială şi politică. Avram Iancu este un simbol al rezistenţei şi identităţii româneşti. Este eroul esenţial al unui moment esenţial: revoluţia de la 1848 - 1849 când s-a manifestat cu energie voinţa poporului nostru de a-şi apăra drepturile la o viaţă liberă, aspiraţia către unitate naţională. Iancu apare în istorie învăluit de mit, aşteptat de toţi cu nădejde, mişcându-se solemn, procesional. Iată pentru ce George Bariţiu vedea în sacrificiul lui Avram Iancu o expresie a neînfricatei sale iubiri către naţiune şi a devotamentului său sublim pentru patrie. El nu este doar un personaj istoric, este şi unul simbolic. Murind ca om, trăieşte ca erou, în memoria noastră, a tuturor. Crezul politic şi moral al lui Avram Iancu, întemeiat pe toleranţă şi respect reciproc între naţiuni, pe ideea convieţuirii paşnice, constituie o învăţătură pe care secolul nostru ar trebui să o înţeleagă, să o accepte şi să o slujească. Şi anume, mesajul lui Iancu ne avertizează că nimeni nu are dreptul să ştirbească valorile, existenţa şi demnitatea unui popor. Trăind sub acelaşi cer, încălzite de acelaşi soare, de multe ori împărţind aceeaşi pâine, neamurile trebuie să caute înţelegerea între ele. Fie ca lupta şi martirajul marelui Iancu, dragostea şi sacrificiul său pentru destinul poporului român să constituie pentru noi un imbold în demersul de cunoaştere şi preţuire a istoriei naţionale, de formare a unei noi conştiinţe civice, de realizare a unirii tuturor voinţelor şi energiilor sociale în edificarea statului de drept şi a societăţii democratice româneşti! 

Născut în urmă cu 170 de ani pe meleagurile Apusenilor, Avram Iancu reprezintă una dintre marile personalităţi ale Revoluţiei de la 1848 şi ale istoriei românilor. El exprimă energia şi dinamismul generaţiei de la 1848, generaţie din care a făcut parte şi căreia i-a dat o bărbătească strălucire, cum nimeni altul n-a reuşit atunci s-o facă mai bine. El este urmaşul lui Horea, este mândria aspră a moşilor, pornirea furtunoasă a ideii naţionale într-un veac în care această idee exprima rostul suprem al vieţii şi devenirii naţiunilor. Cu ferma credinţă în dreptatea neamului său, aşezat în fruntea moşilor, el urcă în Munţii Apuseni şi îi transformă în cetatea conştiinţei naţionale româneşti din Transilvania. Ridicarea la luptă a moşilor a avut loc după ce autorităţile revoluţionare maghiare nu au luat în seamă acel strigăt de libertate ce se înălţase către cer din mii de inimi, la Blaj, în mai 1848. Românii au luat armele în mâini pentru că, aşa cum arăta Avram Iancu: "pretenţiunile noastre sunt sfinte, precum sfântă dreptatea şi noi românii vom fi gata a le apăra cu orice preţ". În numele dreptăţii şi libertăţii sociale şi naţionale, Iancu şi "muntenii" săi au luptat cu un eroism fără seamăn. Puternica rezistenţă românească din Apuseni, cu accente de epopee antică, a avut un amplu ecou în conştiinţa populară, aducându-i conducătorului său nimbul legendei. Încă din martie 1849, când rezistenţa în Apuseni continua, Bariţiu publica "Marşul lui Iancu", cântec revoluţionar ce va deveni, alături de "Deşteaptă-te române", unul din cântecele revoluţionare cu valoare de simbol ce înflăcărează şi astăzi inimile românilor. El a acceptat să poarte tratative cu maghiarii în aprilie 1849, care însă nu au dus la nici un rezultat. La insistenţele lui Bălcescu, sosit special în Ardeal, el a acceptat noi tratative în vara anului 1849, finalizate printr-un acord care, însă, a fost încheiat prea târziu deoarece Transilvania era deja atacată de trupele ţariste. Înfrângerea revoluţiei şi mai ales atitudinea autorităţilor habsburgice faţă de români a provocat o imensă suferinţă eroului român. Drama trăită de "craiul munţilor" se reflectă şi în documentul intitulat "Ultima mea dorinţă", în care mărturiseşte că "unicul dor al vieţii mele e să-mi văd naţiunea mea fericită pentru care, după puteri, am şi lucrat până acuma, durere fără succes, ba tocmai acuma cu întristare văd că speranţele mele şi jertfa dusă se prefac în nimica". Ca atâţia alţi eroi cunoscuţi sau anonimi ai românilor, el 
a voit să schimbe destinul poporului său, prin dobândirea independenţei şi ridicarea sa la rangul de naţiune de sine stătătoare. A crezut în visul de regenerare naţională a neamului său, dorind ca acesta să scape atât de jugul brutal al nemeşilor unguri, cât şi de cel mai subtil al politicienilor de la Viena. După 1849, când unii fruntaşi politici români şi-au pierdut speran_ele, a_teptând zile mai bune, sufletul sensibil şi neliniştit al lui Avram Iancu a continuat să tresară cu aceeaşi patimă în faţa nedreptăţii. El a continuat să creadă că schimbarea soartei neamului românesc se va realiza prin luptă şi nu prin mila Vienei. De aceea nu s-a lăsat amăgit de împăratul Franz Josef, care a vrut să-i ofere o decoraţie, replicându-i hotărât: "Nu ne-am luptat pentru jucării. Vrem drepturi, Maiestate! " Iancu nu-şi mai aparţinea numai sieşi, ci şi naţiei sale, cu care se confunda. El a trecut din istorie în legendă şi a devenit simbolul unui mare eroism, al unei mari suferinţe şi al unei mari speranţe împlinite. Fie ca lupta şi martirajul marelui Iancu, dragostea şi sacrificiul său pentru destinul poporului român să constituie pentru noi un imbold în demersul de cunoaştere şi preţuire a istoriei naţionale, de formare a unei noi conştiinţe civice, de realizare a unirii tuturor voinţelor şi energiilor sociale în edificarea statului de drept şi a societăţii democratice româneşti! 

Acum o sută treizeci de ani nobila voastră armă lua fiinţă, prin hotărârea Domnului Cuza, ca un corp de elită pus în slujba României moderne. Continuând tradiţii strămoşeşti, de veghe neabătută pentru pacea holdelor, căminelor şi altarelor române, grănicerii au fost în acest secol şi mai bine de glorie militară, la propriu şi la figurat, în linia întâi, şi primii gata să dea piept cu furia duşmană. "Ştefan, Ştefan, Domn cel Mare, pune pieptul la hotare ca un zid de apărare" - spun vorbele unui străvechi c întec românesc. Din spiritul unor asemenea legendari eroi coboară grănicerii României noi, şi zidul ridicat de ei la hotare, în calea tentaţiilor agresive ale unora sau ale altora, se va dovedi, sunt sigur, şi azi de netrecut. 

Excelenţă, Domnule premier al Consiliului de Stat al Republicii Populare Chineze, Stimată doamnă Zhu Lin, Stimaţi oaspeţi, Stimate doamne şi stimaţi domni, Este pentru mine o deosebită plăcere şi o onoare să vă pot adresa, în numele reprezentanţilor români prezenţi în această sală, în numele poporului român şi al meu personal, un călduros bun venit pe pământ românesc şi să vă urez o şedere cât mai fructuoasă şi plăcută în ţara noastră. Vizita oficială pe care o întreprindeţi în România, prima întâlnire româno-chineză la nivel înalt în ţara noastră după Revoluţia din decembrie 1989, se înscrie în mod fericit în suita de contacte pe care le-am avut în ultimii ani cu conducători chinezi, cu prilejul vizitelor mele la Beijing, în 1991, şi în provincii din sudul Chinei în primăvara acestui an. Aş dori, în acest context, să aduc un cald omagiu marelui popor chinez, creatorul unor valori materiale şi spirituale, al unei culturi multimilenare unice în lume, care reprezintă o contribuţie inestimabiă la tezaurul civilizaţiei omenirii. În acelaşi timp, ţin să subliniez interesul cu care urmăim transformările care au loc în Republica Populară Chineză în ultimii ani, ca urmare a aplicării, cu realizări notabile, a unei ample reforme economice şi sociale. Este evident că rezolvarea problemelor vizând dezvoltarea societăţii chineze, asigurarea progresului economic şi social, a stabilităţii, va fi benefică atât pentru poporul chinez, cât şi pentru colaborarea şi stabilitatea regională şi internaţională. Constatăm cu satisfacţie că relaţiile de prietenie şi colaborare dintre România şi Republica Populară Chineză, bazate pe normele universal recunoscute ale dreptului internaţional, pe interesele de durată ale popoarelor român şi chinez, pe stima şi respectul reciproc pe care ele le nutresc reciproc, benficind de schimbările pozitive intervenite în fiecare dintre cele două ţări, precum şi în situaţia internaţională, cunosc o evoluţie ascendentă. Aceaste elemente îşi găsesc, de altfel, reflectarea în Declaraţia comună a României şii Republicii Populare Chineze, pe care urmează să o semnăm mâine, şi care reprezintă un document politic de importanţă deosebită. Declaraţia consfinţeşte principiile care stau la baza relaţiilor româno-chineze, stabileşte domeniile, căile şi formele de conlucrare, atât pe plan bilateral, cât şi pe plan internaţional, creând astfel un cadru favorabil dezvoltării constante, pe termen lung a relaţiilor de prietenie dintre cele două ţări. După cum cunoaşteţi, 
Revoluţia română din decembrie 1989 a dus la transformări radicale în structurile sociale şi politice ale ţării: a fost lichidat regimul totalitar; s-a trecut la construirea unei societăţi democratice, a statului de drept, la promovarea economiei de piaţă. Tranziţia la o nouă societate reprezintă, însă, un proces complex, cu de mari dificultăţi, care cere eforturi deosebite, resurse materiale şi nu în ultimul rând răbdare şi perseverenţă. Paşii întreprinşi până în prezent şi rezultatele obţinute îndreptăţesc, totuşi, încrederea noastră că obiectivele pe care societatea românească şi le-a propus vor putea fi atinse. Considerăm că intensificarea şi diversificarea contactelor politice, inclusiv la nivel înalt, a colaborării pe plan economic, vor contribui, fără îndoială, la o mai bună cunoaştere reciprocă, la o corectă înţelegere a fenomenelor care au loc în cele două ţări şi, îndeosebi, la identificarea de noi posibilităţi pentru aprofundarea colaborării bilaterale. După cum este şi firesc, în cadrul convorbirilor noastre am acordat o atenţie deosebită aspectelor economice ale relaţiilor noastre bilaterale. Am constatat un acord deplin cu privire la necesitatea unor noi impulsuri şi a unui sprijin mai eficient din partea factorilor guvernamentali, care să faciliteze convenirea între societăţile comerciale şi companiile interesate din cele două ţări a unor operaţiuni comerciale importante, în forme reciproc acceptabile. Salutăm prezenţa la Bucureşti a reprezentanţilor unor 
importante companii chineze şi sperăm că relaţiile şi schimburile directe dintre reprezentanţi ai societăţilor comerciale şii companiilor respective se vor intensifica şi se vor solda cu rezultate avantajoase pentru ambele părţi. Acordurile care urmează să fie semnate - Acordul economic şi comercial şi Acordul pentru promovarea şi garantarea investiţiilor - vor lărgi cadrul juridic pentru extinderea colaborării comerciale, economice şi industriale româno-chineze. Relev, de asemenea, cu satisfacţie, interesul celor două părţi de a multiplica schimburile în domeniul colaborării ştiinţifice, culturale, în domeniul presei, sportului a. Semnarea noului Acord cultural, a înţelegerii dintre Academiile de ştiinţe şi a înţelegerii în domeniul învăţământului creează un cadru mai bun şi premise favorabile pentru a se conferi acestei componente importante a relaţiilor româno-chineze dimensiunea cuvenită. Excelenţă, Doamnelor şi domnilor, Schimbul de vederi în probleme internaţionale actuale pe care l-am avut a fost deosebit de util. Am putut constata preocupări similare în privinţa promovării înţelegerii, cooperării şi păcii în regiunile în care sunt situate ţările noastre, precum şi pe plan internaţional. Procesul complex, deseori contradictoriu, de realizare a raporturilor dintre state, care are loc actualmente pe arena internaţională, în pofida unor progrese înregistrate în planul destinderii, al normalizării relaţiilor dintre state, confruntă comunitatea internaţională cu mari probleme, ţinând de decalajele care se menţin în dezvoltarea economico-socială, de apariţia unor focare de conflicte, de necesitatea protecţiei mediului înconjurător, precum şi alte surse de risc pentru securitatea regională şi globală. Noi considerăm că în ansamblul acestui proces de redefinire a raporturilor dintre state, Republica Populară Chineză joacă şi va juca în continuare un rol deosebit de important, ca promotoare a soluţiilor echilibrate, bazate pe respectarea intereselor legitime de securitate şi prosperitate ale tuturor statelor, pe normele dreptului internaţional, pe înţelepciunea tradiţională a poporului chinez şi pe recunoscuta sa viziune pe termen lung asupra fenomenelor internaţionale. Aceste trăsături au permis Chinei, de-a lungul unei istorii ce se confundă, practic, cu arcul de timp al istoriei omenirii, nu numai să supravieţuiască celor mai teribile încercări şi vitregii, ci să acumuleze, în beneficiul întregii umanităţi o experienţă socială, politică şi statală benefică 
tuturor celor care ştiu şi vor să o ia ca termen de referinţă. România este angajată, după cum se ştie, într-un proces amplu de integrare în structurile economice, politice şi de securitate euro-atlantice. Situată într-o regiune frământat de tensiuni şi conflicte, ţara noastră rămâne un factor de stabilitate, aducându-şi contribuţia la promovarea înţelegerii, colaborării şi păcii în această zonă. Totodată, acordăm o importanţă crescândă cultivării unor raporturi de colaborare cu ţările din alte zone de interes strategic, între care Asia - regiunea cea mai populată din lume - care cunoaşte o dezvoltare economică deosebit de dinamică. În acest context, relaţiile cu Republica Populară Chineză ocupă un loc de seamă în politica externă a României. Problemele stringente cu care este confruntată omenirea, globalizarea tot mai accentuată a acestora oferă câmp larg pentru o strânsă colaborare româno-chineză pe plan internaţional, pentru schimbul de păreri şi informaţii între reprezentanţii celor două ţări. In acest context, apreciem rolul important pe care Republica Populară Chineză îl joacă pe plan internaţional, inclusiv în cadrul ONU, ca unul din cei cinci membri permanenţi ai Consiliului de Securitate. Excelenţă, Doamnelor şi domnilor, Cu convingerea că actuala întâlnire româno-chineză la nivel înalt de la Bucureşti va înscrie o nouă filă în cronica relaţiilor de prietenie şi colaborare dintre România şi Republica Populară Chineză, vă propun să toastăm:- în sănătatea domnului Li 
Peng, premierul Consiliului de stat al Republicii Populare Chineze şi a distinsei doamnei Zhu Lin;- pentru prosperitatea şi fericirea poporului prieten chinez;- pentru prietenia şi colaborarea dintre România şi Republica Populară Chineză, dintre poporul român şi cel chinez;- în sănătatea tuturor celor prezenţi! 

Schimbările petrecute la acest sfârşit de secol în structura sistemului internaţional - prin dizolvarea bipolarismului postbelic, căderea Cortinei de fier şi încheierea Războiului Rece - au fost resimţite, cu cea mai mare intensitate în Europa. Reunificarea Germaniei, dispariţia Uniunii Sovietice, evoluţiile accelerate sau revoluţiile din spaţiul Europei Centrale şi de Răsărit au determinat un proces intens de redefinire a raporturilor internaţionale. El a avut drept consecinţă dispariţia tensiunii din inima Europei, exprimată, în forma ei cea mai acută, de confruntarea blocurilor militare opuse, a antrenat o relativă omogenizare a spaţiului politic continental prin ascendenţa valorilor democratice, a căror esenţă este pluralismul politic şi respectul pentru drepturile omului, schimbând radical faţa Europei, într-un interval de timp foarte scurt. Pentru a contura un răspuns la întrebarea: Care este rolul României în cadrul noii Europe? , este cred bine venit să încercăm să desluşim trăsăturile acestei Europe care renaşte la sfârşit de mileniu. Proiectele de organizare a spaţiului european nu au lipsit nicicând şi minţile cele mai luminate ale continentului au reflectat la aceasta. De la "Proiectul Schumann", la "Casa Europeană", de la "Europa de la Atlantic la Urali" la "Europa regiunilor", ca să luăm numai câteva exemple din perioada postbelică, încercările de a defini unitar acest spaţiu geo-strategic, cu o unitate de civilizaţie atât de puternic conturată, nu au dus lipsă nici de nobile idealuri, nici de idei practice. Modelele de construcţie europeană au avut întotdeauna o doză inevitabilă de idealism. Realitatea dură cu care ne confruntăm astăzi, însă, ne obligă să luăm ca premise structurile sale intrinseci, mai degrabă decât iluziile raţionalizatoare. Acum, deşi am parcurs abia primele secvenţe ale perioadei post-Război Rece, realitatea ni se înfăţişează cu mult mai puţin liniară, mult mai puţin omogenă, sfâşiată chiar de conflicte şi tendinţe de evoluţie divergente. Se constată, astfel, că surse de conflict sau evoluţii istorice fireşti, cum ar fi cea de realizare a dreptului la autodeterminare a unor popoare, ţinute multă vreme în amorţeală de regimurile totalitare şi de marele îngheţ al Războiului Rece au izbucnit cu repeziciune la suprafaţă, ducând între altele, la drama fără egal a spaţiului iugoslav, la dizolvarea rapidă a unor structuri statale de tip federal, dintre care fosta URSS rămâne cel mai semnificativ exemplu, la adâncirea decalajelor 
de dezvoltare economică, atât pe axa Est/Vest cât şi Nord/Sud a continentului. Dintr-o perspectivă realistă, care-şi face astăzi tot mai mult loc în discursul politic, se constată, la patru ani de la declanşarea proceselor de reformă economică din Centrul şi Estul Europei, că dificultăţile de surmontat şi resursele economice şi umane necesare pentru a realiza aceste transformări depăşesc cu mult ceea ce se putea imagina. In ciuda opţiunii fără echivoc exprimată de aceste ţări de a se integra cât mai rapid în structurile economice ale Uniunii Europene, acţiunile practice în această direcţie, atât din motive ce ţin de însăşi dinamica Uniunii cât şi de particularităţile economice ale candidaţilor, se eşalonează pe perioade mari de timp. Răspunsurile aşteptate la problemele economice stringente ale Centrului şi Estului Europei par să nu fi fost nici măcar elaborate, cu atât mai puţin transpuse în planuri concrete de acţiune. Nici în domeniul concepţiei de securitate structurile existente - NATO, CSCE sau UEO - nu au produs soluţiile cuprinzătoare necesare, chiar dacă în acest domeniu efortul de căutare a unor asemenea răspunsuri este mult mai susţinut şi mai evident. Aşadar, din perspectiva realităţilor, Europa de azi pare mai degrabă una aflată la ora întrebărilor decât a răspunsurilor. Si totuşi realitatea nu aşteaptă. Viaţa oamenilor reclamă acţiune, iar ei au nevoi şi speranţe concrete, idealuri şi necesităţi ce nu pot fi ignorate. Si chiar dacă noi nu le formulăm, aceste răspunsuri 
tot se nasc, dar ele devin rezultatul întâmplării şi al lipsei de coordonare, cu puţine şanse de a satisface aceste nevoi. Locul României în acest context se circumscrie la intersecţia unui şir de particularităţi, de la cele istorice şi de civilizaţie, pe de-o parte, la condiţia de "naţiune de frontieră" în care societatea românească s-a dezvoltat, pe de altă parte, şi până la particularităţile exploziei sociale, care a caracterizat Revoluţia din Decembrie 1989 şi prin care România a intrat în această atât de dinamică perioadă a renaşterii sale. In primul rând, prin caracteristicile sale istorice şi de civilizaţie, România este parte integrantă a Europei, atât în sensul spiritual al termenului cât şi în cel geo-politic. Să nu uităm că "Europa de est" în care am fost înglobaţi timp de aproape jumătate de secol este în esenţă o etichetă ideologică. Odată cu dispariţia oricărei relevanţe a acestei etichete, noi nu putem decât să revenim, ca act de conştiinţă, în primul rând, la starea de europeni, cu drepturi dar şi cu obligaţii depline. Integrarea României în Consiliul Europei este probabil expresia instituţională cea mai elocventă a acestui drum recuperator, pe care societatea românească îl parcurge astăzi. In al doilea rând, destinul unei "naţiuni de frontieră", cum este cea română, a fost şi este marcat de dezvoltarea ei la confluenţa unor importante spaţii de civilizaţie şi geo-strategice - spaţiul rus, spaţiul occidental, spaţiul oriental, definit pe axa Orientul Mijlociu/Marea Neagră. Deşi cu rădăcini comune în matca Europei clasice, aceste trei "sub-continente" s-au confruntat, cel mai adesea în încercarea sterilă de a-şi impune supremaţia pe continent. Alteori, însă, ele au cooperat, dând naştere unor miracole de spiritualitate şi creaţie materială. Naţiunea română, la contactul cu cele trei "plăci tectonice" ale continentului, a supravieţuit şi a dat naştere unei matrici spirituale şi de civilizaţie deosebite, cu o remarcabilă vitalitate de creaţie, afirmată fără excepţie în toate perioadele noastre de istorie. Din punct de vedere social şi economic, însă, această postură, deloc avantajoasă, prin jocul schimbător de putere dintre cei trei poli, ne-a mutat uneori, aşa cum observa poetul nostru naţional - Eminescu -, de la periferia Orientului la periferia Occidentului, făcându-ne să plătim cu grave întârzieri ale evoluţiei economice această particularitate de destin istoric. In sfârşit, explozia socială din Decembrie 1989, prin care România a fost nevoită 
să treacă, pentru a putea deschide porţile unei noi modernităţi, a implicat procese sociale şi politice, cu o dinamică particulară, cu convulsii sociale violente, care au creat o anumită percepţie negativă asupra evoluţiei României. Preţul este încă plătit şi astăzi. Iar el nu se măsoară, aşa cum greşit cred încă unii, în cota de prestigiu a unui politician sau altul, ci în oportunităţi economice amânate sau ratate, în neîncredere şi suspiciune asupra cursului real al schimbării, în lipsa de proiecte vitale de cooperare. A întreţine, pe mai departe această "imagine de stagnare" a României este, de aceea, nu numai în discordanţă cu mersul real al reformelor din societatea românească, ci un ignobil şi nedrept act îndreptat împotriva intereselor reale ale ţării. In pofida tuturor condiţiilor vitrege, care ţin de particularităţile de existenţă ale României de ieri şi de azi, procesul de reclădire a societăţii româneşti, inaugurat de Revoluţia din Decembrie 1989, a pus deja bazele democratice ale unui sistem politic bazat pe pluripartitism şi separarea puterilor în stat şi a trecut la crearea instituţiilor şi structurilor de relaţii specifice economiei de piaţă. Toate acestea s-au realizat sau sunt în curs de realizare, pe fondul unei benefice stabilităţi sociale, care nu înseamnă nici dispariţia luptei politice, în cadrul constituţional, nici a diversităţii de opinii sau atitudini faţă de principalele probleme ale societăţii româneşti. Acesta este poate cel mai important câştig 
pe care România l-a dobândit, prin propriile eforturi, şi a cărui importanţă poate fi mai bine sesizată dacă ne raportăm la situaţia dificilă, la conflictele armate şi tensiunile politice majore ce se manifestă în frământata regiune căreia România îi aparţine. Desigur, menţinerea stabilităţii pe plan intern este legată şi de evoluţiile din spaţiul internaţional. Evoluţia crizei iugoslave şi mai ales modul în care comunitatea europeană şi internaţională a abordat-o conţine, din nefericire, un lung şir de erori de apreciere, nu de puţine ori prea târziu recunoscute, de la culpabilizarea forţată a unei singure părţi, la încercarea de impunere prin forţă a unor soluţii insuficient adaptate condiţiilor concrete, ezitări şi jumătăţi de răspunsuri la probleme politice, economice sau umane stringente, lipsă de consistenţă şi sprijin politic pentru poziţii exprimate, lipsă de coordonare sau comunicare, chiar între aliaţi. Ca urmare, asistăm nu numai la o prelungire inacceptabilă a conflictului armat şi a suferinţelor umane, ci şi la menţinerea unui pericol real de extindere a conflictului în zonă. Contribuţia pozitivă pe care România a încercat să o aducă la soluţionarea acestei crize s-a bazat pe poziţia sa privilegiată ca partener dezinteresat, acceptat de toate părţile, pe realism şi încurajarea părţilor de a găsi ele însele soluţii acceptabile de convieţuire şi abordare a dureroaselor procese de destrămare a statului care a fost Iugoslavia, pe abandonarea ideii complet false că forţa poate impune o rezolvare. Continuăm să credem că ţările vecine, pornind de la necesitatea şi avantajele bunei vecinătăţi, pot juca un rol pozitiv în rezolvarea actualei crize şi evitarea unor consecinţe şi mai grave pe plan internaţional, fie şi numai prin garanţiile pe care le pot da pentru respectarea suveranităţii şi integrităţii statelor nou apărute în spaţiul fostei Iugoslavii. Pentru prima dată în istoria sa România are ca vecin, la Est, un alt stat românesc, apărut în condiţiile dramatice ale destrămării fostei URSS. Procesul respectiv, însoţit de sechelele menţinerii trupelor străine pe teritoriul noului stat independent au dus la crearea unui focar de conflict, creând o ameninţare directă nu numai la adresa integrităţii sale teritoriale, ci şi a păcii şi stabilităţii întregii zone. Situaţii similare se regăsesc şi în alte puncte ale spaţiului fostului stat sovietic, cu aceleaşi consecinţe. Fiind în "zona de contact" cu acest spaţiu deosebit de puternic tulburat de "conflicte 
locale", România are probabil o percepţie mai acută decât statele din Vest a pericolelor şi implicaţiilor negative ale acestor evoluţii pentru pacea şi stabilitatea continentului. Rezolvarea lor presupune însă voinţa politică clar exprimată şi concret susţinută de a aplica aceleaşi standarde peste tot şi în toate situaţiile. A crea precedente sau a " închide ochii" atunci când se aplică "standarde duble" este doar o iluzie de rezolvare a problemelor, creând în fapt premise pentru noi surse de conflict. Schimbările foarte rapide din Centrul şi Răsăritul Europei, problemele extrem de complexe pe care ele le creează necesită răspunsuri adecvate, în timp oportun, bazate pe o concepţie structural asupra evoluţiei securităţii şi relaţiilor europene, pe o schimbare de mentalitate la fel de necesară atât în Est cât şi în Vest. Mentalitatea care inspiră o atitudine de permanentă carantină faţă de "cei din Est", ca şi când ar fi permanent debilitaţi, sau aşa cum remarca preşedintele Havel, mentalitatea care face ca aceste ţări să fie în continuare tratate ca "foste ţări comuniste", tendinţa de a le recomanda reţete economice şi politice nicicând verificate, sau care ar fi complet inacceptabile chiar în state puternic dezvoltate, tendiţa de a re-ideologiza relaţiile dintre state, creând false bariere şi grupări, acolo unde ar trebui să prevaleze cooperarea sunt tot atâtea piedici în calea conturării soluţiilor cu adevărat novatoare de care Europa are nevoie. Vom realiza echilibrul necesar 
în plan continental, atunci când ţările Europei Centrale şi de Răsărit vor fi tratate ca parteneri egali, atât în plan politic cât şi în plan economic. Aceste ţări nu sunt de tipul celor "slab dezvoltate". Ele dispun de un important potenţial economic şi, în special, de resurse umane al căror nivel de instrucţie este comparabil cu al ţărilor dezvoltate. Experienţa istorică a ţărilor europene dezvoltate este relevantă. Dezvoltarea economică şi ridicarea standardului de viaţă a fost fundamentul real, singurul trainic, pe care s-au putut realiza marile reconcilieri istorice şi eliminarea surselor majore de conflict social. Concomitent cu schimbarea de mentalitate este deopotrivă necesar un răspuns instituţional coerent la noile probleme ale Europei. Adaptarea instituţiilor de cooperare economică şi de securitate existente deja reprezintă, credem, opţiunea cea mai raţională. A experimenta acum crearea de noi instituţii, ar fi mai degrabă o eroare, cel puţin din punct de vedere al alegerii momentului. Noi apreciem deschiderile şi eforturile deosebite pe care organismele de securitate ale continentului, NATO şi UEO, în special, le-au întreprins până acum pentru a cuprinde statele din Centrul şi Răsăritul Europei într-un sistem coerent şi unitar de securitate, la nivelul continentului. Suntem de acord cu opiniile exprimate c Rusia nu trebuie tratată cu ostilitate şi marginalizată pentru asigurarea securităţii egale pe continentul nostru. Deşi reprezintă doar începutul unui drum, care se cere continuat, noi considerăm că acesta este drumul cel bun. Noile structuri de relaţii, la nivelul continentului, pentru a fi durabile şi a oferi securitate egală pentru toate statele, trebuie să rezulte, în mod firesc, din interacţiunea statelor ca actori ai scenei internaţionale, din aranjamente bilaterale şi regionale, capabile să dea expresie intereselor locale, precum şi din înţelegeri şi aranjamente multilaterale, de nivel continental. Aceste trei nivele de interacţiune vor rămâne active, constituind sursa de securitate sau insecuritate pentru ţările noastre, după cum vom fi ştiut sau nu să găsim soluţiile care să armonizeze interesele noastre. Rolul României în noua Europă va fi definit esenţialmente de propria sa capacitate de a folosi resursele de care dispune, pentru dezvoltarea proprie şi pentru a contribui la efortul comun de realizare a unui proiect european, care se conturează deja. România este gata să-şi asume acest efort, obligaţiile inerente care rezultă din cooperarea 
cu partenerii săi, la realizarea proiectului comun, fără a cere privilegii, tratamente speciale sau "ajutoare". Premisa esenţială a acestei cooperări - şi cerinţa noastră legitimă - este de a vedea România tratată ca un partener egal şi responsabil. Pe această bază se clădeşte rolul nostru în noua Europă!

Perpetuarea în memoria colectivă a marilor personalităţi urcă în istoria îndepărtată a omenirii. Monumentul a fost şi rămâne manifestarea cea mai obişnuită a reînnoitei amintiri a trecutului. Se dezveleşte acum statuia ecvestră a lui Mihai Viteazul, domnul celei dintâi uniri a românilor, care a prefigurat, în 1600, ceea ce avea să se înfăptuiască în 1918. Marea sa faptă care l-a aşezat pentru totdeauna între cele mai de seamă personalităţi ale istoriei naţionale - prima unire a românilor - şi-a avut obârşia în lupta lui Mihai Viteazul pentru a scoate Ţara Românească, în al cărui scaun de domnie urcase în 1593, de sub dominaţia otomană. La sfârşitul secolului al XVI-lea, obligaţiile băneşti impuse de Poartă Ţărilor Române atinseseră apogeul şi le ameninţau cu un colaps economic. Reflexul unitar al Ţării Româneşti, Moldovei şi Transilvaniei s-a întemeiat pe străvechile lor relaţii politice, militare, economice, confesionale şi culturale, care au făcut, ca peste pluralismul statal - existenţa mai multor state în spaţiul carpato-dunărean - conţtiin_a unităţii de neam a românilor să rămână nealterată şi să se consolideze, pe măsura amplificării acestor relaţii. Mihai Viteazul a înţeles că în lupta antiotomană, cele trei ţări româneşti trebuiau să alcătuiască un front comun, sub o comandă unică. Acest gând l-a purtat în Transilvania în 1599 şi în Moldova în 1600. Marele voievod a ştiut că păşeşte de fiecare dată pe pământ românesc, între români. Când Mihai Viteazul a trecut Carpaţii, în Transilvania, ţăranii români s-au răsculat împotriva nobililor maghiari, pentru că ştiau - o spune un cronicar contemporan - că Mihai este de acelaşi neam cu ei. În Transilvania, voievodul muntean a încercat în scurta sa cârmuire să destrame sistemul politic, întemeiat pe alianţa dintre nobilimea maghiară, patriciatul săsesc şi pătura conduc_toare secuiască (Unio trium nationum), care îi excludea din viaţa politică a principatului pe români, populaţia autohtonă şi majoritară a Transilvaniei. Intenţia lui Mihai a fost să dea o recunoaştere oficială confesiunii ortodoxe (care era doar tolerată) şi, pe această cale, să-i readucă pe români în viaţa politică a Transilvaniei, redând astfel structurilor politice caracterul românesc firesc. Asigurând românilor locul cuvenit în ţara care era a lor -Transilvania - Mihai Viteazul nu a voit să creeze noi discriminări şi tensiuni. El este cel care a restabilit libertăţile secuilor şi a abolit iobăgia în rândurile acestora, intraţi în starea de 
servitute după răscoala lor din a doua jumătate a secolului al XVI-lea. În condiţiile epocii sale, Mihai Viteazul şi-a imaginat întâia unire ca o structură de tip feudal. El era domnul celor trei ţări româneşti, dar cârmuirea sa avea să se exercite din Transilvania, unde Viteazul voia să rămână principe, urmând ca în Ţara Românească să domnească fiul său, Nicolae Pătraşcu, iar în Moldova nepotul său, Marcu. Împrejurările potrivnice nu i-au permis să-şi înfăptuiască gândul şi domnul a fost ucis, în 1601, pe pământul Transilvaniei, de care era atât de ataşat. Monumentul dezvelit astăzi reaminteşte stăpânirea lui Mihai până la acest capăt de pământ românesc şi cât va dăinui neamul nostru, vor şti toţi că de la întâia unire a românilor, Oradea s-a aflat sub cârmuirea şi grija voievodului unificator - Mihai Viteazul. Se cuvenea ca pe pământ transilvan, unde s-a născut şi a crescut cultul lui Mihai Viteazul, să se ridice un asemenea monument. Fie ca viaţa şi activitatea Marelui Domnitor, glorioasele sale realizări politice şi militare să constituie pentru noi un imbold în studierea istoriei naţionale, în formarea unei noi conştiinţe civice, în cultivarea dragostei de patrie, în realizarea unirii tuturor voinţelor şi energiilor românilor în edificarea statului de drept şi a societăţii democratice româneşti.

Onorat auditoriu, Istoria a aşternut deja o jumătate de secol peste faptele de eroism, de jertfă şi nesfârşită suferinţă umană ale celui de-al doilea război mondial. Cu toate acestea, retrăim încă, cu aceeaşi intensitate, amintirea acelor momente. Veterani ai marilor bătălii mai sunt, din fericire, printre noi, capabili chiar să refacă simbolic o operaţiune militară dificilă, aşa cum s-a întâmplat cu ocazia celebrării a 50 de ani de la debarcarea trupelor aliate în Normandia. Memoria noastră individuală ca şi cea colectivă păstrează încă vie, aproape nealterată, durerea imenselor pierderi umane pricinuite de război, dar şi înflorirea spectaculoasă a speranţei, alimentată de sfârşitul războiului, când visul unei noi organizări a lumii, una democratică, liberă, care să nu mai facă posibilă repetarea catastrofei şi să dea fiecărei fiinţe umane şansa unei vieţi libere ţi decente, părea atât de aproape. Lumea de azi, cea care contemplă acele momente şi încearcă, încă odată la 50 ani de la producerea lor, să le desluşească semnificaţiile militare, politice, economice şi umane este însă una cu totul diferită de cea de atunci. Cine şi-ar fi închipuit, la încheierea războiului, un corp franco-german defilând pe Champs-Élisées, la Ziua naţională a Franţei, sau că liderii de azi ai Japoniei şi Germaniei vor îngenunchia la monumentele victimelor provocate de armatele ţărilor lor acum 50 de ani şi vor cere iertare celor care au avut de suferit de pe urma acelor agresiuni, că învinşii de atunci, Germania şi Japonia, vor deveni două puternice democraţii, aflate printre protagoniştii competiţiei economice mondiale, sau că inamicii de ieri vor deveni aliaţii şi partenerii de azi? Pe de altă parte, prezentul are mereu tentaţia de a "reconstrui" trecutul după nevoile, chipul şi asemănarea sa. Cum să ne ferim, atunci, de atâtea capcane, pe care însăşi istoria acestor 50 de ani, ca şi propria noastră subiectivitate, ni le presară pe cărăruia îngustă ce duce spre adevăr? Care este, aşadar, semnificaţia trecerii României, acum 50 de ani, de partea Coaliţiei Naţiunilor Unite, în marea confruntare a celui de-al doilea război mondial? Considerând că revine istoricilor şi analiştilor politici şi militari misiunea de a investiga, în mod obiectiv, cu instrumentele specifice cercetării, toate aspectele şi implica_iile politice şi militare, dimensiunea naţională şi internaţională a actului de la 23 August 1944 - ruptura cu Germania hitleristă şi alăturarea României la efortul de război al 
coaliţiei antihitleriste - în contextul actualei sesiuni, aş dori să prezint câteva consideraţiuni asupra evenimentelor de acum 50 de ani pe care le evocăm şi unele concluzii politice care pot fi desprinse din analiza lor. In condiţiile internaţionale din anii premergători celui de-al doilea război mondial, în ciuda eforturilor Ligii Naţiunilor de realizare a securităţii colective, la nivel european sau regional, politica marilor puteri a sacrificat România, asemenea altor state din centrul şi sud-estul Europei, pe altarul propriilor interese. Pentru istoricii şi analiştii politici de pretutindeni, dincolo de accentele fireşti care deosebesc abordările unora sau altora, declanşarea celui de-al doilea război mondial a fost posibilă ca urmare a politicii "conciliatoriste" practicate de puterile occidentale în faţa agresivităţii celui de-al III-lea Reich, a Italiei fasciste şi Japoniei imperialiste, eşuării tratativelor tripartite desfăşurate în vara anului 1939 la Moscova, urmate de semnarea Pactului Ribbentrop-Molotov, la 23 august 1939. In termenii cunoscuţi, în preziua declanşării conflagraţiei, soarta Poloniei, a ţărilor baltice şi a României era tranşată printr-o înţelegere imperialistă convenită între două mari puteri expansioniste, cu regimuri dictatoriale de sorginte fascistă şi comunistă. Ceea ce Stalin nu a reuşit să obţină de la Chamberlain şi Daladier, îi era oferit de Hitler, care, la rândul său, şi-a creat condiţiile evitării unui război pe două fronturi. România 
- rămasă izolată după căderea Poloniei şi ameninţată din toate părţile, fără a beneficia decât de nişte garanţii generale, ce se refereau la continuitatea existenţei statale, dar nu la integritatea teritorială - a fost obligată să accepte tragicele evenimente din vara anului 1940 - ocuparea de către trupele sovietice nu numai a Basarabiei dar şi a nordului Bucovinei şi a ţinutului Herţei, care nu aparţinuseră nicicând Rusiei, în urma ultimatumului din 26 iunie 1940 şi ocuparea părţii de nord-vest a ţării de către Ungaria horthystă, ca urmare a Dictatului de la Viena din 30 august 1940. Victimă a înţelegerilor dintre puterile fasciste, revizioniste şi Uniunea Sovietică, poporul român suporta urmările tragice ale unei politici de forţă şi dictat. Dacă pentru Germania hitleristă şi pentru Uniunea Sovietică stalinistă, Pactul de la 23 august 1939 şi declanşarea celui de al doilea război mondial au însemnat crearea şi exploatarea unui context politico-strategic favorabil concretizării planurilor lor expansioniste, pentru ţările din centrul şi estul Europei au însemnat ocupaţie, rupturi teritoriale, milioane de victime şi chiar ştergerea lor de pe harta Europei. Excepţie au făcut doar Ungaria şi Bulgaria, beneficiare ale relaţiilor speciale pe care le aveau cu Berlinul şi Moscova. Sub presiunea crescândă exercitată de Germania fascistă asupra Europei Centrale şi de Răsărit, care practic nu întâmpinase nici o rezistenţă din partea Franţei şi Marii Britanii şi fusese direct încurajată de Stalin, edificiul democratic al vieţii politice româneşti se prăbuşeşte. Conducătorii zilei încearcă să împrumute "moda politică a zilei". Carol al II-lea a crezut pentru un moment că găseşte soluţia păstrării statalităţii româneşti şi, totodată, a salvării poziţiilor sale, prin instaurarea - în 1938 -a regimului de dictatură personală, de ispiraţie corporatist-musoliniană. Prin abrogarea Constituţiei din 1923, dizolvarea Parlamentului şi interzicerea partidelor politice, impunând partidul unic al Frontului Renaşterii Naţionale, ca şi prin lipsa de coerenţă în acţiunile politice interne şi internaţionale, el nu a făcut decât să înlesnească deschiderea căii pentru alte dictaturi, mai întâi cea legionară, la 6 septembrie 1940, iar apoi cea personală a lui Antonescu, închizându-se practic orice alte posibilităţi de manevră politică, în afara obedienţei şi alinierii tragice la axa Berlin-Roma, pe care Antonescu o va pecetlui cu propria semnătură. România era înhămată astfel la carul unui 
destin care nu era al ei. Deşi amăgită cu șansa recuperării teritoriilor de peste Prut, odată cu declanşarea războiului din Est, ţara se vedea angajată, contrar tuturor intereselor sale istorice şi politice, împotriva aliaţilor tradiţionali şi în serviciul unei puteri totalitare, ale cărei idealuri de "purificare rasială" şi de făurire a "Noului Reich Milenar" nu putea avea nici o rezonanţa în structura spirituală şi aspiraţiile poporului român. Atacarea, la 22 iunie 1941, a Uniunii Sovietice de către Germania nazistă şi alăturarea României la război nu aveau decât să confirme încă una din subtilităţile diplomaţiei germane, care, exploatând poftele unora şi orbirea altora, a transformat un potenţial inamic într-un aliat, promiţându-i restituirea a ceea ce de fapt îi aparţinuse înaintea aplicării unui aranjament conceput chiar la Berlin. Totodată, trebuie remarcat că, fără Pactul de la 23 august 1939 şi Ultimatumul de la 26 iunie 1940 nu ar fi fost de conceput angajarea României în războiul purtat împotriva Uniunii Sovietice şi nici situarea ţării noastre în tabăra ostilă Naţiunilor Unite. Uriaşele pierderi umane şi materiale suferite de poporul român, ca şi acelea suportate de alte popoare, inclusiv ale Uniunii Sovietice şi Germaniei, au fost determinate de acte şi evoluţii ce au încălcat cu duritate drepturile naturale ale popoarelor. In acelaşi timp, cu cât statul român şi-a extins participarea la război, cu atât şansele reale de a-şi redobândi teritoriile pierdute s-au 
diminuat. Din păcate, trebuie constatat că soarta teritoriului dintre Prut şi Nistru, cedat de Hitler lui Stalin pentru a determina România să i se alăture în preconizata confruntare cu Uniunea Sovietică, va fi obiect de şantaj şi negociere şi între Marea Britanie, SUA şi aliaţii lor occidentali, pe de o parte, şi Uniunea Sovietică pe de altă parte. După ce, în decembrie 1941, a declarat război României, în martie 1942, guvernul britanic a încheiat un pact cu Moscova prin care accepta că teritoriul Basarabiei şi nordul Bucovinei - ocupate cu forţa de Uniunea Sovietică în urma Pactului Ribbentrop-Molotov - aparţineau în mod legitim statului sovietic. Deşi, iniţial, Statele Unite ale Americii au protestat împotriva menţionatului acord, în primăvara anului 1944, Washingtonul a hotărât să respecte înţelegerea intervenită între Londra şi Moscova, în ceea ce priveşte România. De-a lungul întregii perioade interbelice şi apoi în anii războiului, România a încercat cu stăruinţă, prin toate mijloacele să determine Vestul sau a sperat ca Vestul, din considerente morale, să o sprijine în faţa presiunilor şi pretenţiilor Uniunii Sovietice. A fost una din marile deziluzii ale oamenilor politici ai vremii, prilej chiar şi astăzi de lamentări uneori stridente, ce nu fac decât să estompeze tragedia determinată de incapacitatea de a înţelege termenii ce animă dintotdeauna politica marilor puteri. De la eşuarea demersurilor făcute de Nicolae Titulescu pentru a încheia un tratat politico-militar româno-sovietic, bazat pe respectarea statu-quo-ului teritorial, negocierile politico-diplomatice, suprapuse apoi confruntărilor militare, au evidenţiat existenţa unei condiţionări prestabilite. ţările occidentale nu erau dornice să sacrifice nici teoretic şi nici potenţial relaţia cu marea putere de la Est, chiar şi atunci când raporturile lor erau de animozitate şi profundă neîncredere. In viaţa oamenilor, ca şi a popoarelor, în cursul marilor evenimente ale istoriei, intervin momente de cumpănă, momente în care evoluţia pare suspendată de o decizie, momente care aleg efectiv "viitorul real" dintre diferitele posibilităţi de viitor. Pentru România şi destinul ei, în cursul celui de al doilea război mondial, acest moment de cumpănă a survenit în august 1944. Pe plan politic, la acea vreme, devenise clar, inclusiv pentru forţele politice româneşti, că nimic nu va putea rupe coordonarea dintre forţele aliate ale Naţiunilor Unite şi abaterea lor de la principiile de bază, pe care le stabiliseră 
la Yalta şi Teheran, pentru a trata cu ţările învinse. Nu exista nici o altă ieşire decât capitularea necondiţionată, cu alte cuvinte dreptul aliaţilor de a decide necondiţionat locul şi forma în care învinşii vor figura în viitoarea alcătuire a Europei, precum şi costurile pe care le vor fi avut de suportat pentru aceasta. Privită prin prisma acestor mari linii de evoluţie a evenimentelor, semnificaţia momentului 23 August 1944 este aceea a unui imens act de voinţă naţională, a unei dificile, dar absolut necesare reafirmări a dreptului inalienabil al poporului român de a-şi croi soarta conform intereselor şi aspiraţiilor sale fireşti, chiar şi în cele mai neprielnice condiţii, interne şi internaţionale. La 23 August 1944, România nu a întors armele împotriva unui aliat, ci şi-a afirmat dreptul la propria opţiune, în faţa unei mari puteri care i-a încălcat integritatea teritorială şi i-a impus o subordonare profitabilă doar politicii ei de expansiune şi cotropire. Decizia de întoarcere a armelor împotriva Germaniei hitleriste şi de alăturare a României, cu întregul ei potenţial economic şi militar, la efortul de război al Naţiunilor Unite, deşi una de ultimă instanţă, era luată în condiţii dramatice, în care nimeni nu putea să aproximeze consecinţele posibile ale unui asemenea act. In cazul unui eşec al acţiunii, România putea fi devastată concomitent sau succesiv de forţele germane aflate pe teritoriul ei, ca şi de cele sovietice care rupseseră deja frontul Iaşi-Chişinău. 
Nu existau şi nu au existat nici un fel de garanţii că această acţiune va fi sprijinită în desfăşurarea ei sau recunoscută ulterior ca un act juridic echivalent cu acceptarea ţării în rândul coaliţiei antifasciste. Acţiunea hotărâtă şi conjugată a forţelor politice coalizate în Blocul Naţional Democrat, conlucrarea cu cercurile Palatului şi cu cadre responsabile din conducerea Armatei au determinat în acele momente soarta ţării. Prin capacitatea de decizie şi acţiune coordonată, prin unitatea de comandă şi disciplina ce i-au fost dintotdeauna caracteristice şi mai ales prin capacitatea de a aprecia corect şi de a se identifica cu interesele fundamentale ale naţiunii, Armata Română a constituit, încă odată, ca de multe ori în istoria mai îndepărtată sau mai apropiată a ţării noastre, structura capabilă să salveze în acele clipe dramatice statul şi destinul naţional al românilor. Armata română a executat cu succes, în acele condiţii extrem de dificile, în primul rând apărarea Capitalei şi a zonei petroliere a Prahovei, înfrângând rezistenţa forţelor germane concentrate în această zonă, concomitent cu ampla operaţie de acoperire a frontierelor şi a liniei de demarcaţie româno-ungară, din Podişul Transilvaniei, şi cu ieşirea din dispozitivul german şi ulterior replierea prin luptă a armatelor de pe frontul din Moldova, respectiv lichidarea focarelor de rezistenţă ale trupelor germane de pe teritoriul naţional. In ciuda diversităţii poziţiilor principalilor protagonişti politici ai evenimentelor de acum 50 de ani - de la Iuliu Maniu şi Regele Mihai la Lucreţiu Pătrăşcanu - toţi au subliniat semnificaţia istorică şi importanţa crucială pentru destinul naţional a actului de la 23 August 1944 - considerat de Iului Maniu, spre exemplu, în declaraţia sa din 3 septembrie 1944 ca fiind echivalent cu o mare revoluţie. Semnificaţia momentului 23 August 1944 este în egală măsură relevată de consecinţele pe care acest act le-a avut în desfăşurarea şi deznodmântul războiului. Acţiunea României a influenţat hotărâtor atât evoluţia operaţiunilor militare cât şi a situaţiei politice în spaţiul geo-strategic al sud-estului Europei. De unde linia Carpaţilor urma să fie un aliniament decisiv de rezistenţă al Germaniei, în faţa înaintării trupelor sovietice, dintr-o dată această opţiune hotărâtoare pentru dispozitivul german din Balcani a încetat să mai existe. "In frontul german se deschide o breşă uriaşă, de la Carpaţi la Dunăre, pentru închiderea căreia nu există deocamdată nici 
o unitate la dispoziţie", consemna Jurnalul de luptă al Inaltului Comandament al Grupului de Armate germane, Ucraina de Sud. "Fapta României constituie un act de mare curaj şi acest act va grăbi sfârşitul războiului" - constata Radio Londra, la 24 august 1944. Iar "Vocea Americii" cita, la 29 august 1944, din ziarul "The New-York Times": "Ieşirea României din război provoacă o considerabilă scădere a forţei germane din sudul Europei şi poate chiar prăbuşirea totală a nazismului". Şi ca o expresie şi mai concentrată importanţei militare şi politice a acţiunii româneşti, Albert Speer, fostul ministru al economiei în cabinetul celui de al Treilea Reich, declara: "Aceasta a fost cauza înfrângerii. Ea a apărut prin pierderea după 23 August 1944 a surselor de aprovizionare din România. Fără doar şi poate, acea zi de 23 August 1944 a dus la o întorsătură decisivă în istoria producţiei şi a economiei de război, deci în istoria conflagraţiei însăşi". Uriaşul efort uman, material şi de organizare, pe care România l-a mobilizat după 23 August 1944, până la victoria deplină a forţelor Naţiunilor Unite împotriva Germaniei şi a aliaţilor săi, stă consemnat în "Cartea de aur" a istoriei naţionale şi, în ciuda faptului că României nu i s-a acordat statutul de cobeligeranţă, practic, nimeni, niciodată, nu a contestat valorarea strategică şi importanţa politică a acestor sacrificii uriaşe. In formula sa cea mai concentrată, importanţa acestui efort a fost poate cel mai bine subliniată, încă 
din 1946, de o sursă franceză: "Franţa socoteşte că România a adus prin contribuţia ei o scurtare a războiului cu cel puţin 6 luni". Folosesc acest prilej pentru a da glas sentimentului de recunoştinţă şi a mă înclina în faţa memoriei celor care, prin jertfa lor, au înscris o pagină de eroism, crucială, în istoria noastră naţională. De-a lungul timpului, în cei 50 de ani care s-au scurs de la momentul 23 August 1944, nu puţini au fost cei care s-au străduit să-şi însuşească toate meritele. Începând cu partidele active atunci pe scena politică românească şi până la Casa Regală, nimeni nu şi-a mai amintit, nici atunci, nici de-atunci încoace de răspunderile pe care le purtau pentru politica falimentară premergătoare războiului şi pentru faptul că România a fost adusă în situaţia disperată, în care se afla la 23 August 1944. Desigur, situaţia internaţională în anii premergători războiului a fost puternic defavorabilă României, interesele ei fiind sacrificate intereselor marilor actori internaţionali ai vremii; desigur mişcarea legionară, care a reuşit pentru o scurtă perioadă de timp să monopolizeze puterea în statul român, a fost puternic sprijinită din afară; nu încape nici o îndoială că Ion Antonescu, dincolo de unele din calităţile sale incontestabile, şi-a asumat puteri dictatoriale şi poartă răspunderea directă pentru angajarea ţării alături de Germania în războiul împotriva Naţiunilor Unite, dar toate acestea nu s-au întâmplat într-un vid politic şi instituţional. Clasa politică a ţării şi cei investiţi de Constituţie cu exercitarea puterii în stat nu se pot prevala doar de meritele lor în organizarea actului de la 23 August 1944 pentru a face uitate răspunderile directe ce le revin, atât în prăbuşirea sistemului constituţional al ţării, în 1938, cât şi în derularea regimurilor de dictatură care s-au succedat. Chiar şi atunci când Antonescu era "Conducătorul" ţării, atât partidele politice cât şi Regele au fost parte din jocul politic respectiv, iar acţiunile lor în epocă vorbesc mai degrabă despre conivenţă şi colaborare, decât despre rezistenţă sau nesupunere. În acelaşi timp, nu pot fi acceptate opiniile care încearcă să diminueze importanţa actului politic şi militar de la 23 august 1944, în contextul evoluţiei ulterioare a evenimentelor, care au determinat subordonarea politică a României şi a statelor din zonă intereselor sovietice. Funcţionează aici un raţionament fals, de tipul "după aceasta. . . din cauza aceasta". Alte ţări din regiune nu au avut 
un "23 august", dar au împărtăşit, din punct de vedere al regimului politic şi al subordonării faţă de Uniunea Sovietică, o soartă identică. Este falsă şi lipsită de consistenţă ideea că Antonescu ar fi putut fi protagonistul evenimentelor şi ar fi putut negocia mai bine condiţiile unui armistiţiu, care să asigure integritatea teritorială a ţării. Se ignoră un lucru elementar, că nimeni - nu numai sovieticii, dar nici aliaţii occidentali - nu l-ar fi acceptat pe Antonescu ca interlocutor - considerat de toţi aliatul cel mai fidel al lui Hitler şi responsabil de remorcarea României la maşina de război germană. Fără arestarea lui Antonescu şi a guvernului său şi acţiunea fermă de rupere a relaţiilor cu Germania hitleristă şi ralierea la coaliţia antifascistă, nimeni nu ar fi luat în seamă Bucureştiul. De fapt, se ştie foarte bine că unele încercări de contacte, încurajate de Antonescu, au rămas fără ecou. La cealaltă extremă, liderii comunişti care se aflau la Moscova, în frunte cu Ana Pauker, i-au acuzat pe cei din ţară şi în primul rând pe Lucreţiu Pătrăşcanu, pentru colaborarea cu partidele "burghezo-moşiereşti" şi cu Palatul, înlesnind supravieţuirea politică a acestora. In viziunea Anei Pauker, era de preferat intrarea în forţă, în România, a Armatei Roşii aflată în plină ofensivă, eliminarea monarhiei şi a partidelor istorice de pe scena politică şi instaurarea directă a unui regim de "democraţie populară", ca formă a "dictaturii proletariatului", aşa cum s-a întâmplat 
în Bulgaria, la 9 septembrie 1944. Acesta era un punct de vedere antinaţional, care, prin consecinţe, echivala cu opţiunea sinucigaşă a lui Antonescu de organizare a liniei de rezistenţă Focşani-Nămoloasa. Transformarea întregului teritoriu al ţării în câmp de luptă, unde trupele sovietice ar fi intrat ca pe teritoriul unei ţări inamice, ar fi amplificat enorm sacrificiile umane şi materiale, ca să nu mai vorbim de consecinţele politice ulterioare, în special privind Transilvania, care sunt uşor de estimat! De aceea, nu exista o alternativă mai bună pentru România. In ciuda diversităţii şi chiar a discrepanţelor de interese care au animat acţiunea forţelor politice grupate în coaliţia fragilă, conjuncturală, a Blocului Naţional Democrat, conjugată cu cea a cercurilor Palatului, care au văzut în această acţiune singura cale de supravieţuire a monarhiei, platforma de acţiune comună şi succesul ei au corespuns interesului suprem al ţării, în momentul dat, au salvat demnitatea naţională şi o parte din teritoriul naţional răpit României. Încercarea de a desluşi semnificaţiile momentului 23 August 1944 este, pentru omul politic, un prilej nu de a se drapa cu mantia omului de ştiinţă, a istoricului, ci de a găsi în structurile definitorii ale istoriei naţionale sursa pentru înţelegerea adevăratelor comandamente ale interesului naţional, şansa de a învăţa calea spre realizarea acestora sau măcar de a nu repeta greşelile trecutului. De aceea, consider că această evocare este şi un prilej de reflecţie cu privire la răspunderile care revin în prezent factorilor politici ai ţării în raport cu destinul naţional. Situaţia de astăzi se aseamănă în multe privinţe cu cea din perioada evocată. In esenţă, ne aflăm către sfârşitul a ceea ce am putea numi "cel de-al treilea război mondial", un "război rece", e adevărat soldat cu lichidarea regimurilor totalitare din Europa. Foştii adversari încearcă să edifice relaţii noi între ei. Dar procesul de reaşezare a relaţiilor, la care participăm în mod direct, implică o permanentă confruntare şi luptă, care se desfăşoară potrivit metodelor "clasice", în virtutea cărora prevalează interesele celor mai mari şi mai puternici. In această luptă, în cursul căreia apar şi se desfac state, îşi fac loc şi forţe politice ostile democraţiei şi ordinii europene. Asistăm la apariţia unor grupuri de orientare neofascistă şi neonazistă într-o seamă de state de pe continent, ca şi la ascensiunea unor formaţiuni politice de tendinţă revanşardă sau revizionistă, 
care, sesizând momentul cu adevărat istoric pe care îl traversează Europa şi mai ales ceea ce s-a numit "Europa de Est", visează la foste imperii şi, poate, la o conjunctură favorabilă care să le faciliteze, în sensul dorit, ajustări pe harta politică a continentului. Trebuie să înţelegem că România nu este scutită de pericole ca urmare a acţiunii acestor forţe, că "jocurile nu sunt făcute" şi că securitatea ţării depinde în primul rând de capacitatea forţelor politice interne de a face în aşa fel încât, în confruntarea dintre ele, în contextul regulilor societăţii democratice, interesul naţional s prevaleze întotdeauna. Stabilitatea internă a ţării - realizare a tuturor forţelor politice naţionale, în cei aproape cinci ani care au trecut de la Revoluţie - este unul din principalele noastre atu-uri ca stat. Importanţa ei poate fi apreciată la adevărata valoare doar dacă privim în jurul nostru, pentru a vedea conflictele care sfâşie naţiuni vecine, care, altminteri, au putut convieţui în pace timp de decenii. Am devenit - şi suntem tot mai mult percepuţi ca atare în afară - un factor de stabilitate în partea noastră de continent şi, prin potenţialul nostru economic, demografic şi intelectual, avem capacitatea de a fi un pilon important al construcţiei europene. Cred că ne trebuie foarte puţin pentru a pune acest potenţial în deplină valoare. Este însă imperios necesar să ne debarasăm de suspiciunea şi ura pe care ne-a inoculat-o, prin toate resorturile sale, vechiul 
regim totalitar; să acceptăm cu adevărat, în fapt, regulile jocului politic în statul democratic şi pluralist, începând cu respectul faţă de instituţiile fundamentale ale statului; să ne ferim de tentaţia de a obţine graţiile străinătăţii spre a le folosi drept capital politic în confruntările politice interne, care, aşa cum s-a dovedit din plin în ultimii patru ani, a adus, poate, mărunte satisfacţii unuia sau altuia, dar, în schimb, nu a făcut decât să producă imense prejudicii intereselor fundamentale ale ţării; să simţim cu toţii, fiecare pe locul pe care temporar îl ocupăm în sistemul politic al ţării, partea de răspundere care ne revine pentru interesul naţional. Rămân convins că momentul crucial, istoric, pe care România îl parcurge după Revoluţia din 1989 - o tranziţie complexă, în condiţii internaţionale foarte dificile - reclamă colaborarea tuturor forţelor politice responsabile ale ţării, pe baza unei platforme minimale de consens naţional în ceea ce priveşte orientările fundamentale de politică, atât în plan intern, cât şi în plan extern. O asemenea colaborare este posibilă şi necesară, chiar în numele diversităţii de opţiuni şi a confruntărilor de opinii - care sunt fireşti şi care trebuie să continue să se manifeste, respectând regulile sistemului democratic. Ea va asigura climatul necesar de organizare a eforturilor pentru a face să avanseze mai rapid procesele pozitive din societatea noastră şi pentru a apăra cu succes interesele ţării în raporturile internaţionale. Cred că acesta este principalul mesaj, semnificaţia pe care momentul 23 August 1944 o conţine pentru oamenii politici ai prezentului, pentru noi toţi. 

Înfăptuirea statului unitar român, ca urmare a actului istoric de la 1 Decembrie 1918, a încununat idealul de veacuri al românilor. Întreaga suflare românească, factorii responsabili ai momentului au înţeles că desăvârşirea acestui ideal trebuie să aibă drept corolar edificarea în partea de ţară revenită la trupul patriei întregite a unei culturi majore, pe măsura aspiraţiilor românilor de aici şi de pretutindeni, pe măsura capacităţii lor intelectuale, a talentului lor. Forţele ştiinţifice şi artistice ale Transilvaniei aveau posibilitatea să se manifeste acum în deplină libertate. Cadrul acestor manifestări nu-l puteau constitui însă decât instituţiile superioare ale ştiinţelor şi artelor. Iau fiinţă astfel la Cluj, într-un răstimp record şi ca o consecinţă imediată a actului politic al Unirii, Universitatea, Muzeul Transilvaniei, Teatrul Naţional, Opera Română. Sunt antrenate în fruntea lor figuri proeminente ale intelectualităţii ardelene, savanţi şi dascăli reputaţi, artişti a căror faimă depăşea hotarele provinciei şi chiare ale ţării. Forţe tinere şi valoroase de pe întregul pământ românesc sunt îndemnate să vină în noile instituţii clujene pentru a imprima actului cultural amprenta românească şi originală. Între aceste instituţii se numără şi Conservatorul clujean, înfiinţat la 19 septembrie 1919, la propunerea Consiliului Dirigent Român, avându-l în fruntea sa pe veneratul compozitor, dirijor şi pedagog Gheorghe Dima. Alegerea sa în funcţia de director a constituit chezăşia constituirii unui corp profesoral de elită, din care au făcut parte nume ca: Augustin Bena, Ana Voileanu-Nicoară, Jean Bobescu, Marţian Negrea, Zaharia Bârsan ş. a. Seriile de absolvenţi ai acestui aşezământ de cultură muzicală au asigurat, de-a lungul întregii perioade interbelice, necesarul de cadre pentru Opera clujeană dar şi pentru prima scenă lirică a ţării, de actori, instrumentişti, compozitori şi pedagogi. Academia de muzică din Cluj s-a înscris, alături de celelalte instituţii similare, în prima linie de afirmare a talentelor naţionale iar, în planul creaţiei, în aceea de promovare a operelor româneşti originale. Dacă metropola spirituală a Ardealului a devenit principalul centru de polarizare a energiilor creatoare ale ţării alături de Capitală şi, de multe ori, într-o nobilă emulaţie cu aceasta, faptul s-a datorat şi Conservatorului de aici. Eforturile pedagogice şi darurile artistice ale unor cadre de elită s-au datorat unor personalităţi precum: Sigismund Toduţă, Max 
Eisikovits, Tudor Jarda, Antonin Ciolan, Romeo Ghircoiaşiu, Ştefan Lakatos, Gheorghe Halmoş, Ştefan Ruha. La rândul lor, elevii acestora: Cornel Ţăranu, Dan Voiculescu, Vasile Herman, Eduard Terenyi, Valentin Timaru, Hans Peter Turk - pentru a ne referi numai la nume de pe tărâmul compoziţiei muzicale - sunt, la rându-le, maeştri reputaţi, făcând parte totodată din corpul profesoral al instituţiei. Pentru a nu mai vorbi de numărul important al soliştilor lirici instruiţi aici - domeniu în care Clujul are o recunoscută tradiţie -, al instrumentiştilor, dirijorilor de orchestră şi de cor, al profesorilor de muzică porniţi de pe băncile aceluiaşi lăcaş de învăţământ. Redevenită, în 1990, Academie de Muzică, în acord cu nivelul adevărat universitar al prestaţiilor sale pedagogic-artistice şi al tradiţiilor sale, instituţia clujeană înregistrează remarcabile succese pedagogice şi încheagă în juru-i o viaţă muzicală proprie, distinctă în chiar bogatul context artistic al oraşului. Implinirea celor 75 de ani de la înfiinţarea Academiei de Muzică din Cluj-Napoca, moment de rememorare a unui trecut artistic prestigios, ne încurajează în să sperăm în continuarea procesului de educare întru frumos a tinerelor generaţii şi să dorim ca succesele sale prezente şi viitoare să înscrie mereu un punct luminos pe harta spirituală a ţării, cu reverberaţii peste fruntariile sale.

Doresc să exprim, în primul rând, felicitări noilor miniştri desemnaţi într-o procedură obişnuită, prevăzută în Constituţia ţării, care nu presupune aprobarea de către Parlament. Cine citeşte cu atenţie Constituţia - s-a mai comentat acest lucru; văd că se mai reiau asemenea aberaţii în legătură cu această procedură - este absolut procedura constituţională prevăzută la remanieri. În orice condiţii, în orice ţară, au loc asemenea schimbări nominale pe diferite motive. Eu cred că are loc în primul rând o înnoire şi o întinerire a echipei guvernamentale, care nu înseamnă o dezavuare a foştilor miniştri şi aş vrea să apreciez activitatea desfăşurată atât de domnul Oancea cât şi de domnul Chirică - oameni cu experienţă în domeniile lor de activitate şi care au făcut eforturi lăudabile şi au obţinut rezultate remarcabile în aceste două sectoare de activitate. Aş dori să urez noilor miniştri să asigure continuitate în lucrurile bune şi, în acelaşi timp, ţinând seama de perioada dificilă prin care trece economia naţională, să găsească resorturile necesare pentru a imprima un nou dinamism activităţii în contextul general al promovării reformei economice, al acestei verigi decisive a reformei care capătă un accent nou prin iniţiative guvernamentale privind privatizarea pentru a depăşi elementele de criză, mai ales blocajul economico-financiar şi a consolida bunele elemente la nivel de macro-economie care constituie elemente pozitive ale activităţii economice din acest an. Eu sunt convins că aceste două sectoare au premise pentru a realiza progrese în perioada imediat următoare. De asemenea, în legătură cu diverse aprecieri care se fac cu privire la această atragere în Guvern a reprezentanţilor unui partid care, şi aşa, a susţinut în Parlament activitatea Guvernului, mi se par exagerări nepotrivite pentru climatul politic din ţara noastră. Este vorba de un partid parlamentar, cu o pondere important în Parlament - 11% din electorat - şi excesele verbale ale unuia sau altuia dintre lideri nu pot să constituie elemente de referinţă şi criteriu de apreciere a unui partid. Asemenea exclusivisme şi extremisme verbale se găsesc uneori mai grave la alţii, şi din alte partide. Aşa că nu acestea sunt criterii pentru a arunca anateme asupra unor partide. În ceea ce priveşte politica Guvernului ea rămâne cea consemnată în Programul de guvernare prezentat la constituirea guvernului Văcăroiu, care a fost aprobat de Parlament. Şi noii miniştri care intră în componenţa Guvernului trebuie 
să se integreze în această platformă politică a Guvernului, în continuitatea şi consecvenţa ei. Cu aceste câteva cuvinte doresc succes noilor miniştri, ca şi celor care vor primi alte însărcinări.

La 27 august 1991, România a salutat proclamarea independenţei de stat, fiind prima care a recunoscut Republica Moldova ca un nou stat independent românesc. Doresc să vă asigur, şi de această dată, că România va milita, ca şi până în prezent, pentru consolidarea independenţei Republicii Moldova şi a afirmării sale pe plan internaţional, pentru împlinirea năzuinţelor sale legitime, înscrise în Declaraţia de independenţă de la 27 august 1991, spre libertate, democraţie şi demnitate naţională, precum şi pentru integrarea sa în marea familie a statelor europene. Comunitatea de neam, limbă şi cultură, istoria şi interesele comune de astăzi determină în mod firesc dezvoltarea unor raporturi speciale, în cadrul unui concept stabilit împreună vizând integrarea economică şi consolidarea spaţiului cultural şi spiritual comun. Îmi exprim convingerea că aceste raporturi se vor amplifica în continuare, iar roadele conlucrării noastre vor contribui la întărirea proceselor democratice din România şi Republica Moldova, la depăşirea dificultăţilor inerente tranziţiei la economia de piaţă, la accelerarea integrării lor în comunitatea statelor europene, la care aparţin în mod natural. Cu ocazia celei de a treia aniversări a proclamării independenţei de stat, doresc să vă adresez dumneavoastă şi tuturor cetăţenilor tinerei Republici felicitări cordiale şi cele mai bune urări de prosperitate, pace şi fericire. Vă asigur, totodată, că România se va afla întotdeauna alături de Republica Moldova şi va continua să îi acorde întregul său sprijin, mai cu seamă în depăşirea dificultăţilor economice, amplificate, în acest an, de seceta şi recentele calamităţi naturale. Vă rog să primiţi, domnule Preşedinte, asigurarea înaltei mele consideraţiuni şi cele mai sincere urări de sănătate şi fericire personală. 

Cu două decenii în urmă avea loc la Bucureşti, sub egida ONU, prima Conferinţa mondială guvernamentală privind "populaţia şi dezvoltarea", care a adoptat Planul Mondial de Acţiune privind Populaţia, primul ghid al comunităţii internaţionale în domeniul interrelaţiei populaţie-dezvoltare. Principiile şi obiectivele acestui Plan de Acţiune, care îşi păstrează actualitatea, au fost dezvoltate pe parcursul anilor şi, cu siguranţă, vor fi îmbogăţite în continuare prin Programul de Acţiune ce urmează a fi adoptat la acest Forum internaţional de la Cairo. Conferinţa de la Cairo are loc în condiţiile unor schimbări politice deosebite intervenite pe plan mondial în perioada care a trecut de la precedenta Conferinţă de la Mexico City, marcate, între altele, prin apariţia noilor democraţii din Centrul şi Estul Europei. În acest context, aş dori să menţionez că una dintre primele măsuri adoptate în România, după Revoluţia din decembrie 1989, a fost renunţarea la politica natalistă a vechiului regim totalitar, fiind abrogată legislaţia restrictivă privind avortul şi contracepţia, prin care se încălcau drepturi fundamentale ale omului şi ale cuplului. S-a adoptat un sistem de legi, începând cu Constituţia din 1992, care asigură respectarea drepturilor familiei, copilului şi tineretului, precum şi protecţia socială. Conferinţa de la Cairo este chemată să dea răspuns problemelor majore contemporane ale interacţiunii dintre populaţie, creşterea economică susţinută şi dezvoltarea durabilă, pe baza respectării drepturilor şi libertăţilor fundamentale ale omului, precum şi să recomande noi măsuri, inclusiv intensificarea cooperării tehnice şi financiare pe plan internaţional, care să asigure condiţii demne de trai şi de muncă pentru populaţia globului, o viaţă fericită mamelor şi copiilor planetei noastre. Opinia publică de pretutindeni urmăreşte cu deosebit interes şi speranţă rezultatele acestei Conferinţe şi am convingerea că toţi participanţii sunt animaţi de dorinţa ca aceste rezultate să fie cât mai fructuase. Urez succes deplin lucrărilor Conferinţei Internaţionale asupra populaţiei şi Dezvoltării de la Cairo! 

România şi capitala sa Bucureştiul se consideră onorate să găzduiască lucrările celui de al III-lea Congres al Asociaţiei Europene pentru Conducerea şi Economia întreprinderii, cu o temă deosebit de interesantă şi de mare actualitate: "Adaptarea întreprinderilor la un sistem în tranziţie". Manifestările paneuropene ştiinţifice în domeniul economic excelează în ultimii ani printr-o tematică orientată îndeosebi pe relaţiile interstatale, inclusiv perspectivele realizării unei Uniuni Europene efectiv continentală, ca şi pe aspecte macroeconomice. Este meritul AEDEM, al organizatorilor acestui congres, de a fi orientat tematica lui spre elementele de bază ale economiei reale: întreprinderea. Într-adevăr, statele, parlamentele, guvernele, pot crea un cadru instituţional al viitoarei Europe şi ele militează frecvent în această direcţie. Dar, o Europă unită şi puternică, în primul rând pe plan economic şi social, o largă Uniune Europeană, consolidată şi perenă, este de neconceput fără dezvoltarea şi statornicirea unor relaţii extinse şi profunde, la nivelul elementelor de la baza acestui sistem. Orientarea şi opţiunea fermă a ţărilor central-est-europene pentru economia de piaţă constituie o premiză sigură a îndeplinirii condiţiei esenţiale care să asigure realizarea acestui proces. Întrucât sediul AEDEM se află în Spania, la Barcelona, acolo unde s-a ţinut şi primul congres al asociaţiei Dumneavoastră, consider normală apropierea noastră de specialiştii spanioli, care domină prezenţa străină la actualul Congres. Dincolo de faptul că este tot mai mult recunoscut că economiile tuturor statelor şi chiar sistemul relaţiilor economice internaţionale se află într-un proces de tranziţie, participanţii spanioli şi români au un motiv particular pentru un schimb de experienţă, dat de faptul că şi Spania a cunoscut în urmă cu circa 3 decenii trecerea de la un sistem dictatorial - totalitar, la democraţie, în toate sferele vieţii social-economice. Probleme cu totul deosebite se ridică însă pentru România, care, cu numai 5 ani în urmă cunoştea, pe lângă dictatură şi totalitarism, economia cea mai centralist-dirijată în această parte a Europei, situaţie ce se regăseşte în dificultăţile pe care le întâmpină aplicarea reformei, determinând inevitabile costuri sociale. Asistenţa ţărilor dezvoltate şi în primul rând a statelor Uniunii Europene, inclusiv sub forma dezbaterilor ştiinţifice şi a schimbului de experienţă, este imperios necesară în această perioadă. Sistemul economiei 
de piaţă, încă negeneralizat în ţara noastră pune în faţa întreprinderilor, în special a celor mici şi mijlocii, o problematică inedită. Tematica acestui Congres, subiectele comunicărilor înscrise în programul său surprind cele mai stringente aspecte ale fenomenelor cu care se confruntă unităţile economice, dificultăţi ce nu pot fi depăşite doar prin ameliorarea cadrului juridico-administrativ, cât mai ales printr-un efort continuu de adaptare la circumstanţe în continuă modificare. Aceasta este valabil atât în domeniul structurilor organizatorice ale întreprinderilor, cât şi în sistemul lor de relaţii cu factori exogeni. Constituirea patrimoniului, asigurarea resurselor financiare, restructurarea obiectului de activitate, modernizarea tehnologiilor şi a produselor, sunt elemente importante pe care trebuie să le stăpânească şi să le conducă cu pricepere noii manageri, asigurând astfel rentabilitatea întreprinderilor şi forţa competitivă pe pieţele externe. Dezbaterea de către Congres a acestei problematici, care, păstrând proporţiile cuvenite, confruntă în general întreprinderile europene, la acest sfârşit de secol, va contribui la evaluarea soluţiilor care să conducă la o creştere economică generală, la ridicarea calităţii vieţii, la apropierea nivelurilor de dezvoltare a statelor ce vor constitui viitoarea Uniune Europeană. Urând deplin succes lucrărilor Congresului, îmi exprim speranţa că, prezenţi pe pământul românesc, participanţii străini vor avea prilejul nu numai să stabilească 
relaţii noi i profunde cu colegii lor români, dar să şi cunoască mai bine cultura şi frumuseţile naturale ale ţării noastre. 

Salut participanţii la seminarul internaţional "Jurnaliştii în zone de război şi regiuni cu conflicte", organizat de Societatea Română de Radiodifuziune, împreună cu Institutul internaţional de presă de la Viena. Consider alegerea ţării noastre, ca gazdă a acestui seminar, un semn că România începe să fie percepută corect - în primul rând de către profesioniştii mass-mediei - în toate dimensiunile efortului pe care îl face, ale dificultăţilor pe care le cunoaşte în procesul edificării statului de drept şi a economiei de piaţă. Doresc să vă transmit, dumneavoastră, ziariştilor care activaţi în zone de război şi regiuni conflictuale, preţuirea mea pentru ataşamentul pe care-l manifestaţi faţă de profesia nobilă de jurnalist, pentru curajul şi profesionalismul pe care le presupune transmiterea de ştiri şi reportaje din asemenea locuri pline de riscuri. Prin devoţiunea faţă de adevăr şi suferinţa umană, prin sensibilitatea faţă de nedreptate, prin modul în care slujiţi dreptul contemporanilor de a fi informaţi rapid cu ceea ce se întâmplă chiar şi în situaţii dureroase, dumeavoastră reprezentaţi nu numai un grup distinct în marea familie a jurnaliştilor, ci, prin exemplul oferit, o direcţie pentru evoluţia presei contemporane, acea direcţie care slujeşte adevărul şi care sper să fie triumfătoare în dezvoltarea mass mediei, să fie simbolul ei de performanţă. Este o satisfacţie pentru mine că am prilejul de a vă transmite acest salut şi de a vă ura succes în profesiunea şi activitatea dumneavoastră. 

Stimaţi parlamentari, Distinşi invitaţi, Aş dori să salut, în deschiderea acestui important colocviu, prezenţa parlamentarilor din ţările Europei Centrale şi din ţara noastră, precum şi a înalţilor reprezentanţi ai organismelor internaţionale. Un dialog deschis, de substanţă, asupra unei teme fierbinţi de pe agenda politică nu poate fi decât binevenit. El este, totodată, necesar pentru formularea soluţiilor optime pe care construcţia europeană le aşteaptă încă. Trăind de-a lungul istoriei, într-o zonă de intersecţie a unor interese şi influenţe multiple, a unor intenţii hegemonice, o zonă tampon între Est şi Vest, naţiunile din Europa Centrală şi de Răsărit şi-au cucerit cu un preţ imens dreptul de a se organiza în state independente. Revenirea, în această perioadă de tranziţie, a ideii naţionale şi a tendinţelor etnocentriste are cauze istorice profunde, legate de natura sistemului din care am ieşit şi de dosarul atât de încărcat ce s-a acumulat, în epoca modernă. Din acest punct de vedere, zona Europei Centrale este departe de a fi o excepţie. Problema identităţii naţionale, statale, etnice sau religioase a devenit o problemă ce-şi caută noi abordări şi soluţii pe plan mondial. Din nefericire, schimbările geopolitice din ultimii ani şi procesul de renaştere a spiritului naţional au generat tensiuni şi conflicte care au însângerat, încă o dată, această zonă în care soarta ne-a aşezat împreună. Geografia şi cultura ne-a solidarizat prin fire văzute şi nevăzute, dar conjuncturile istorice ne-au situat adeseori în tabere potrivnice. Istoria, trebuie să recunoaştem, nu a fost prea generoasă cu popoarele din această parte a Europei, dar cred că avem şansa de a depăşi tensiunile şi neînţelegerile printr-o abordare pragmatică a actualităţii. Cred că, la această răscruce de milenii, rezolvarea problemelor moştenite nu se poate face întorcându-ne cu faţa către trecut. Dimpotrivă, avem nevoie de răspunsuri contemporane, în spiritul valorilor democratice şi al tendinţelor spre edificarea unui viitor comun, un viitor al cooperării şi integrării europene, un viitor care să refacă Europa ca un spaţiu unitar de civilizaţie. In abordarea şi rezolvarea problemlor minorităţilor există deja preocupări pentru a defini standarde internaţionale, dar diversitatea de situaţii istorice şi geografice, de tradiţii şi structuri statale arată că nu există un model unic de soluţionare a acestor chestiuni. Este o realitate că nu există în Europa state pure din punct de vedere etnic, care 
să nu conţină în structura populaţiei lor minorităţi etnice - denumite uneori minorităţi lingvistice sau religioase ori "culturi regionale" -, după cum nu există stat naţional care să nu aibă co-naţionali care trăiesc în statele vecine. Soluţiile adoptate faţă de această realitate sunt foarte diverse. Franţa, spre exemplu, consideră cetăţenia ca elementul definitoriu pentru relaţia dintre individ şi stat, neacordând apartenenţei etnice nici o relevanţă. Prin urmare minorităţile etnice, deşi sunt o realitate demografică şi socială, pentru statul francez, pur şi simplu nu există. La celălalt pol, există situaţii în care minorităţile etnice au fost recunoscute ca o realitate, încă de la constituirea modernă a statalităţii, asigurându-li-se condiţii speciale de expresie culturală şi păstrare a identităţii - România fiind un caz tipic în acest sens. Experienţa nefericită a perioadei interbelice, în care minorităţile naţionale aflate pe teritoriul altor state au fost folosite ca pretext pentru pretenţii şi expansiuni teritoriale, a condus, după război, statele democratice europene la concluzia includerii protecţiei minorităţilor în cadrul, mai general, al protecţiei drepturilor omului. Această abordare nouă s-a dovedit benefică, dacă judecăm după modul în care aceste ţări s-au dezvoltat şi după realizarea, pe baza acestei abordări a unor reconcilieri istorice, precum cea dintre Germania şi Franţa. Unele tendinţe recente de a folosi tema generoasă a protecţiei minorităţilor în scopuri 
politice sau ca suport pentru tendinţe revizioniste a determinat conturarea principiului potrivit căruia protecţia minorităţilor naţionale se poate face numai prin garantarea practică a drepturilor fundamentale ale persoanelor care aparţin acestor minorităţi în cadrele oferite de actuala organizare statală a Europei, cu respectarea strictă a frontierelor existente. Nu întâmplător în Declaraţia de la Viena, semnată anul trecut, cu prilejul reuniunii la vârf a statelor membre ale Consiliului Europei, se stipulează că protecţia drepturilor ce revin persoanelor aparţinând minorităţilor naţionale trebuie să se facă "în cadrul unui stat de drept, respectând integritatea teritorială şi suveranitatea naţională a statelor". Protejarea drepturilor persoanelor care aparţin minorităţilor şi loialitatea acestora faţă de statele pe al căror teritoriu trăiesc, ca cetăţeni egali în drepturi, reprezintă faţete inseparabile ale aceleiaşi probleme. Conjugarea acestor exigenţe este cheia înţelegerii şi a bunei vecinătăţi în zona Europei Centrale. Minorităţile naţionale dispun de tradiţii istorice şi culturale consistente, de particularităţi care trebuie protejate, pentru că ele reprezintă un factor de îmbogăţire culturală şi umană pentru fiecare stat, iar diversitatea etnică, naţională, culturală şi lingvistică este un preţios tezaur al "Europei naţiunilor", o expresie a forţei sale. Articularea eficientă a unităţii cu diversitatea este platforma realistă de dezvoltare a proceselor integrative europene. In acest spirit, proiectele aventuriste de autonomizare şi enclavizare a regiunilor mixte sub raport etnic nu pot oferi un cadru mai bun de protecţie decât statul de drept. Dimpotrivă, acceptarea lor ar agrava problemele inter-etnice, ar submina integritatea teritorială a statelor, implicit securitatea naţională şi regională. Izolarea grupurilor minoritare în forme de autonomii teritoriale sau etnice nu este o soluţie democratică şi europeană, cum se încearcă justificarea ei, în momentul în care asistăm la procese de integrare şi de construire a unei Europe unite. Ar fi un nonsens ca naţiunile şi statele naţionale să se apropie şi să se integreze în forme supranaţionale de colaborare, iar minorităţile să urmeze o tendinţă opusă, aceea de a se delimita şi separa în interiorul statelor naţionale, în numele unei autonomii greşit înţelese, mai ales în condiţiile în care legislaţia şi structurile statului asigură aplicarea principiilor autonomiei locale. Astăzi, avem condiţii de a construi 
noi relaţii între ţările noastre, bazate pe principiile bunei vecinătăţi. Pentru a nu risipi această şansă pe care ne-o oferă istoria, este necesară o conduită responsabilă din partea forţelor politice din statele Europei Centrale, pornind de la principiile înscrise în documentele consacrate pe plan european. Din această perspectivă, România, revenită după Decembrie 1989 în sânul marii familii a naţiunilor democrate, a aderat la documentele internaţionale în care se stipulează că drepturile persoanelor ce aparţin minorităţilor sunt o componentă a drepturilor fundamentale ale omului şi trebuie abordate din această perspectivă foarte riguroasă. Noi am acceptat, fără ezitare, nu numai exigenţele impuse de apartenenţa la Consiliul Europei, ci şi orice alte iniţiative care au avut ca scop promovarea şi repectarea drepturilor fundamentale ale omului şi, în acest context, protejarea persoanelor aparţinând minorităţilor etnice, care trăiesc în România. Poporul român este prin vocaţie şi tradiţie un popor tolerant, deschis şi ospitalier. Noua Constituţie a României include şi dă o formulare explicită drepturilor de care se bucură persoanele aparţinând minorităţile naţionale. Cele 14 minorităţi etnice din România, recunoscute şi înregistrate ca atare prin organizaţii specifice, reprezintă circa 10 % din populaţia ţării, dispun de o reprezentare corespunzătoare în Parlament - minoritatea maghiară de 39 de locuri, iar celelalte minorităţi de câte un loc fiecare. De asemenea, sunt 
reprezentate în consiliile locale şi în toate instituţiile publice, beneficiază de reţele complexe de învăţământ în limba maternă - care sunt subvenţionate de stat, inclusiv de forme de învăţământ superior -, de numeroase publicaţii centrale şi locale, de posturi de radio şi televiziune, de un ansamblu de instituţii culturale şi asociaţii care asigură manifestarea liberă şi exprimarea identităţii lor etnice. In cadrul Guvernului funcţionează, cu bune rezultate, un Consiliu pentru minorităţile naţionale, care permite dialogul şi cooptarea reprezentanţilor acestor minorităţi la rezolvarea unor probleme specifice. Consider că dispunem de un cadru democratic adecvat, pe care suntem hotărâţi să-l îmbunătăţim, pentru garantarea acestor drepturi. Constituţia noastră prevede că, în privinţa drepturilor omului, reglementările internaţionale prevalează asupra legilor interne, aliniindu-ne, astfel, fără complexe şi prejudecăţi, la cele mai exigente standarde internaţionale. Revendicările ce privesc constituirea unei autonomii teritoriale pe principii etnice sunt nejustificate şi inacceptabile în cazul României, dată fiind compoziţia etnică a statului român - circa 90 la sută din populaţie este românească - şi morfologia sa istorică, geografică, economică şi demografică; nu există nici o provincie istorică a ţării unde, pe ansamblu, populaţia românească să nu fie majoritară, iar cele mai dense concentrări ale populaţiei maghiare se află în două judeţe din centrul ţării, judeţe dintre cele mai mici ca număr de locuitori. Faţă de modul în care sunt asigurate practic aceste drepturi există încă nemulţumiri şi discuţii, dar ele vizează, deopotrivă, condiţiile economice şi sociale în care trăiesc toţi cetăţenii. Considerăm că trebuie să folosim experienţa şi practica statelor din Europa occidentală care, după al doilea război mondial, au înţeles că rezolvarea autentică a problemei minorităţilor se poate realiza prin dezvoltare economică şi prin ridicarea standardului de viaţă al tuturor cetăţenilor. Dificultăţile sociale şi economice pe care le întâmpinăm în procesul de tranziţie reprezintă un mediu favorabil pentru apariţia unor conflicte şi tensiuni interetnice, a unor manifestări naţionaliste şi xenofobe. Forţele politice şi instituţiile statului de drept, inclusiv reprezentanţii minorităţilor naţionale, trebuie să protejeze democraţia de astfel de practici şi să se opună mai decis încercărilor de manipulare politică la care este supusă problematica minorităţilor naţionale. 
Pe măsură ce ţările noastre vor reuşi să depăşească aceste dificultăţi practice, se vor rezolva şi o serie de revendicări specifice ale minorităţilor, în contextul general de consolidare a statului de drept şi a noului mediu economic şi social. Dorim să construim o societate a bunei convieţuiri şi armonii între toţi cetăţenii României, o societate în care de roadele democraţiei şi ale reformelor să se bucure toţi cetăţenii, nu să introducem bariere etnice şi frontiere administrative între ei. In opinia mea, instituţiile democratice au atins în România maturitatea necesară pentru a găsi căile cele mai bune care să permită afirmarea identităţii culturale, lingvistice şi religioase a minorităţilor. Consider că acest colocviu este un bun prilej pentru o abordare nouă, într-un spirit de obiectivitate şi rigoare, a diverselor faţete ale acestei problematici complexe ce-şi are pivotul în tema identităţii etnice şi naţionale. Nimic nu stă în calea dialogului şi a confruntării democratice de idei pe această temă. Trebuie să găsim formele prin care identitatea culturală a etniilor să fie protejată şi conservată, ca o bogăţie a lumii actuale, dând un sens constructiv diversităţilor, orientându-le pozitiv energiile şi organizându-le în aşa fel, încât să nu sacrificăm nici formele de unitate statală, nici buna convieţuire şi vecinătate care se nasc din convergenţele umane şi culturale, din cooperarea economică şi politică, nici identităţile, care dau substanţă şi policromie lumii moderne. 
Vă mulţumesc!

Onorat auditoriu, Am astăzi deosebita plăcere ca la festivitatea închinată celei de-a 45-a aniversări a înfiinţării Academiei Tehnice Militare, o frumoasă vârstă a deplinei maturităţi, să vă adresez sincere felicitări. Luând fiinţă după încheierea celui de-al doilea război mondial, instituţia de învăţământ superior politehnic militar românesc, răspundea necesităţii - conturată cu claritate încă din anii interbelici - de dotare a armatei cu armament şi tehnică de luptă moderne, în pas cu dezvoltarea explozivă a ştiinţei şi tehnicii. Conceperea, realizarea, modernizarea, exploatarea şi repararea acestei tehnici pot fi făcute numai cu un corp de specialişti de înaltă clasă. Academiei Tehnice Militare i-a revenit rolul de a forma personalul ingineresc atât de necesar armatei în specialităţi proprii acesteia, rol pe care şi l-a îndeplinit în condiţii de excepţie, asigurând oştirii - dar şi economiei naţionale - 39 de promoţii cu peste 5000 ingineri şi subingineri militari, specialişti de un înalt profesionalism ai tehnicii tuturor categoriilor de arme. De la înfiinţarea sa în 1949 şi până în prezent, calitatea învăţământului în Academia Tehnică Militară a cunoscut o evoluţie ascendentă, în pas cu nevoile armatei şi cu exigenţele învăţământului tehnic superior naţional, reflectată în activitatea absolvenţilor săi. Prin competenţă profesională, capacitate organizatorică şi integritate morală, ei au avut o contribuţie hotărâtoare la edificarea industriei de apărare din ţara noastră, la conceperea, proiectarea şi punerea în fabricaţie a produselor acesteia - armament şi tehnică de luptă cu care s-a asigurat dotarea armatei. Inginerii absolvenţi ai Academiei Tehnice Militare au avut o importantă participare şi la realizarea unor obiective de interes naţional: Canalul Dunăre - Marea Neagră, Transfăgărăşanul, sistemele de irigaţii, metroul bucureştean, sistemul energetic, mari întreprinderi industriale. Ţin să exprim consideraţia pentru generaţiile de dascăli - în rândul cărora figurează numeroase personalităţi ale vieţii ştiinţifice şi didactice naţionale - a căror muncă plină de dăruire a asigurat înalta calitate a învăţământului şi cercetării ştiinţifice în Academia Tehnică Militară şi, drept urmare, locul binemeritat al acestei instituţii în sistemul învăţământului superior românesc. Remarc cu satisfacţie calitatea ofiţerilor formaţi în instituţiile de învăţământ superior ale armatei române. În rândul acestora, inginerii militari şi-au consolidat un loc de prestigiu. 
Calitatea pregătirii cadrelor militare constituie garanţia succesului procesului de restructurare şi modernizare a Armatei României, de integrare progresivă în sistemul de securitate euro-atlantică. În contextul climatului geopolitic actual, armata reprezintă axul de stabilitate socio-politică a ţării, garanţia independenţei, suveranităţii şi integrităţii teritoriale a României. Pentru aş-i îndeplini acest rol de importanţă primordială, ea trebuie să se bazeze pe o structură modernă, o cât mai bună înzestrare tehnică şi pe ofiţeri cu o înaltă competenţă profesională. Academiei Tehnice Militare, integrată în sistemul învăţământului militar, îi revine un rol important în asigurarea îndeplinirii cu succes a misiunii oştirii române. Cu prilejul acestei aniversări, doresc să urez Academiei Tehnice Militare, personalului didactic, absolvenţilor acestei instituţii, ofiţerilor studenţi şi studenţilor, împliniri în activitatea profesională şi în viaţa personală, sănătate şi prosperitate într-o Românie democrată, puternică şi independentă, membru respectat în familia naţiunilor europene. 

Cu prilejul deschiderii anului şcolar, am şi această posibilitate să mă întâlnesc cu un număr de cititori legat de acest volum. El s-a născut în două tranşe. Anul trecut, am ieşit cu o primă parte din acest volum care apoi s-a completat. Titlul vorbeşte despre conţinutul cărţii. Am încercat, ca unul din participanţii nemijlociţi şi oamenii implicaţi în istoria anterioară desfăşurării Revoluţiei şi în perioada post-revoluţionară, să ofer reflecţiile proprii asupra acestui moment de istorie naţională şi încerc, în partea primă, să motivez şi premisele care au acumulat acei factori de explozie socială, care au dus la înfăptuirea Revoluţiei române, din optica proprie şi din implicarea nemijlocită în desfăşurarea zilelor şi nopţilor fierbinţi ale lui Decembrie şi perioada următoare, la fel foarte tensionată ca şi mersul societăţii noastre în ultimii patru-cinci ani şi problematica ce se ridică în faţa societăţii româneşti legată, mai ales, de procesul reformei. Este, deci, un punct de vedere propriu, dar şi o încercare de abordare analitică şi de exprimare a unor evaluări asupra acestor procese. Aş dori ca să ofere cartea o lectură plăcută şi, în acelaşi timp, şi o sursă de reflecţii şi de posibile contribuţii viitoare, pentru completarea viziunii asupra unui moment important de istorie naţională. Vor trece anii; noi vom intra în eternitate; vor veni generaţii noi. Eu cred că acest moment de istorie naţională va rămâne înscris în istoria noastră ca un moment nodal, care a schimbat soarta şi fizionomia societăţii româneşti. Precum vedeţi, despre evenimentele din Decembrie şi despre tot acest moment de istorie se scriu multe, vrute şi nevrute, şi nu încetează o anumită încercare de defăimare, de discreditare, de calomniere a Revoluţiei ca proces şi a participanţilor la această revoluţie. Menţionam aceasta şi în carte, încă acum un an, dar văd că se perpetuează şi ceea ce constatam atunci rămâne pe deplin valabil. V-aş cita numai acest fragment, pe care l-am reluat şi în volumul dezvoltat, cu privire la această manieră de a judeca asupra Revoluţiei române. şi anume această idee, care văd că este perpetuată în anumite publicaţii, a răsturnării care a dus, deci, România de la dictatură la democraţie, care ar fi rodul unui complot, al unor maşinaţiuni oculte, al unui scenariu prestabilit ori produsul unor manipulări politice diverse. În ceea ce priveşte ideea unui complot, scriam încă de anul trecut - sau, mai modest spus, încercarea de răsturnare a puterii, a vechii 
puteri, din interior, pentru a fi cruţat ţara de convulsiile şi sacrificiile unei Revoluţii violente - o asemenea acţiune, dacă ar fi fost organizată şi reuşită, spuneam eu, ar fi constituit un merit în faţa istoriei. Înfăptuitorii ei ar fi fost eroi naţionali. şi au existat asemenea intenţii şi încercări. Eu însumi am încercat să încheg un asemenea mecanism, fără nici un fel de legătură cu forţe oculte sau conexiuni cu centre externe. Din păcate nu a fost posibilă o asemenea dezvoltare a unei "revoluţii de catifea" în condiţii româneşti, cum s-a petrecut în alte părţi sau o acţiune care să pornească din interiorul puterii, cum s-a întâmplat în fosta Uniune Sovietică sau în alte ţări. La noi lucrurile au mers pe cu totul altă traiectorie şi toate fabulaţiile pe această temă sunt simple speculaţii, făcute fie cu vădită rea intenţie, fie ca rezultat al imaginaţiei inventive a unor publicişti avizi de senzaţii. Eu am respinsuntotdeauna explicaţiile de acest fel, întrucât nu sunt decât încercări de a simplifica logica unui proces revoluţionar, cum a fost şi cel românesc, în care rolurile principale au fost jucate de mase imense de oameni ce au inundat străzile pentru a-şi exprima disperarea şi hotărârea de răsturnare a dictaturii. Un asemenea fenomen de proporţii nu poate fi explicat printr-un simplu scenariu pus la cale de diferite servicii speciale din exterior şi înfăptuit de un grup de oameni cu unicul scop de a pune mâna pe putere, ceea ce nu exclude faptul că este posibil ca 
anumite cercuri şi servicii de spionaj să fi elaborat asemenea scenarii. Vorba lui Creangă, spuneam eu, se vor fi petrecut şi niscaiva "puneri la cale". Ba chiar mai mult, ţinând seama de perseverenţa şi încrâncenarea cu care anumite cercuri politice din interior şi din exterior au încercat şi încearcă şi astăzi să acrediteze ideea "confiscării Revoluţiei", înverşunarea cu care s-a încercat înlăturarea prin forţă a structurilor de putere care se închegau în 1990, deci, s-ar putea ca toate acestea să confirme vorbele pe care mi le-a spus, la un moment dat, un prieten: "Domnule, este clar că unii planificaseră un alt scenariu pentru România şi că apariţia ta le-a încurcat socotelile. De aceea te urăsc cu atâta înverşunare şi nu vor fi liniştiţi până nu te vor înlătura". Desigur, dacă ceva a deranjat astfel de posibile scenarii, aceasta a fost nu atât prezenţa mea, ca persoană, sau a oricărei alte persoane, ci desfăşurarea amplă a mişcării de masă, care nu ţinea seamă de nici un fel de reţete sau dorinţe subiective. Mişcarea spontană de masă are propria ei logică, desfăşurându-se ca un val nestăvilit ce atrage în vârtejurile sale forţe şi destine dintre cele mai diverse şi neaşteptate. Acel val m-a antrenat şi pe mine în mijlocul ciclonului. Aflat în această postură, nu ştiu cât, cum şi mai ales cui aş fi putut încurca socotelile. Cert este că, începută în primele faze ale perioadei de tranziţie, campania de atacuri continuă şi astăzi. În acest scop sunt folosite toate mijloacele posibile, fără nici un fel de scrupule - calomnie, încercări de discreditare prin vehicularea fără jenă a unor neadevăruri şi fapte inventate, fabulaţiile cele mai iraţionale, incitarea nemulţumirilor justificate ale unor categorii de oameni care se confruntă cu greutăţile inevitabile ale proceselor complicate ale tranziţiei şi care, toate, sunt puse, în virtutea vechilor mentalităţi moştenite de la regimul totalitar, pe seama celui ce se află în fruntea statului. Eu cred că în joc se află totuşi altceva şi anume repetatele încercări de deturnare a sensurilor Revoluţiei, discreditarea acesteia, confiscarea ei politică în partea imediat profitabilă şi aruncarea cu noroi asupra ideilor care au animat-o, folosirea ei ca umbrelă pentru tot soiul de interese. De aici şi stăruinţa de a o minimaliza, aş zice că într-o totală lipsă de respect faţă de memoria martirilor şi faţă de sângele vărsat. De aici şi insistenţa în a vedea fel de fel de comploturi şi maşinaţiuni - modul acesta, speram revolut, 
de a te juca cu actele grave ale istoriei. Este un element de reflecţie pe care îl conţine această carte şi care, precum vedeţi, perpetuează şi în zilele noastre. Am ţinut să citez acest moment mai ales că ne aflăm în ajunul aniversării a cinci ani de la Revoluţia română. şi merită să reflectăm cu mai multă profunzime şi responsabilitate asupra acestui moment al istoriei româneşti, precum şi partea a doua care încearcă să puncteze, să creioneze, să prezinte propriile reflecţii în legătură cu problematica foarte complexă, complicată a tranziţiei, a făuririi noilor structuri, a consolidării statului de drept, a consolidării proceselor democratice, pe de o parte, din societatea românească, şi apoi ale conturării noilor structuri ale economiei naţionale - o economie eficientă, viabilă, bazată pe legităţile care domină, care guvernează economia mondială, ale unei economii de piaţă eficiente şi, în acelaşi timp, care să îmbine cele două laturi, cele două obiective majore ale Revoluţiei române - realizarea unei economii eficiente, cu protecţia socială corespunzătoare, economie pusă în slujba celor mulţi. Spuneam în mesajul adresat Parlamentului: intrăm într-o lume, şi trebuie să fim conştienţi de acest lucru, guvernată de anumite legi; economia de piaţă, prin desfăşurarea legică a propriilor principii, împinge la polarizarea societăţii, la polarizarea bogăţiei într-o parte a societăţii, a unei minorităţi de regulă, şi sărăcirea celor mai mulţi. Aceasta este logica economiei de 
piaţă şi este legitatea ei. Dar, aşa cum spuneam, se pot aduce corecturi acestei evoluţii, aşa cum arată evoluţia societăţilor dezvoltate europene de după al doilea război mondial, cu implicarea statului pe de o parte, dar nu cu mecanismele şi mijloacele folosite în statul totalitar - statul proprietar al tuturor mijloacelor de producţie -, ci cu metode specifice economiei de piaţă, cu mijloace economice, financiare, cu acele elemente care să asigure sursele necesare societăţii de auto-apărare împotriva tendinţelor acestora de polarizare, cu efecte grave, cu costuri grave pentru populaţie, ceea ce noi şi simţim în aceste prime începuturi de apariţie spontană a unei economii de piaţă în formare. Trebuie să generăm acele resurse, să acţionăm pentru a asigura acel cadru de intervenţie a societăţii, cu mijloace specifice acestei dezvoltări, care să asigure şi protecţia socială necesară cetăţenilor, ca această modernizare a economiei să slujească tuturor cetăţenilor şi nu numai unui fragment, unui segment de favorizaţi ai soartei. Acestea ar fi câteva reflecţii pe care le conţine cartea şi sper să o puteţi judeca cu toată obiectivitatea. Vă mulţumesc. 

Adresez participanţilor la acest seminar internaţional un salut călduros împreună cu urarea de bun venit pe pământul României invitaţilor de peste hotare şi reprezentanţilor NATO, toţi specialişti în domeniul protecţiei civile. Este un motiv de satisfacţie să constatăm că acţiunile convenite în cadrul Programului Parteneriatului pentru pace încep să se materializeze, spre binele şi avantajul tuturor părţilor angajate. Consider alegerea ţării noastre ca gazdă a acestui seminar, o recunoaştere a faptului că România este angajată ferm să-şi îndeplinească obligaţiile convenite şi consemnate în Programul individual "Parteneriatul pentru Pace - 1994", recent oficializat la Bruxelles. Tematica seminarului corespunde etapei pe care o parcurge evoluţia relaţiilor general-europene în domeniul securităţii şi am convingerea că va constitui un bun şi util prilej pentru schimb de informaţii şi de experienţă, într-un domeniu atât de important şi mereu actual precum este cel al protecţiei civile. Evoluţia situaţiei generale politico-militare din Europa, după evenimentele din memorabilul an 1989, în ciuda unor momente dificile, contradictorii şi chiar conflictuale, - precum ne-o arată tragicele evenimente din fosta Iugoslavie - ne încurajează totuşi să sperăm că acest continent, care timp de peste 500 de ani a fost centrul progresului şi civilizaţiei universale, se îndreaptă spre orizonturi mai luminoase, prosperitate şi cooperare - pe care într-o singură sintagmă le numim - INTEGRARE EUROPEANĂ. Am convingerea că europenii atât din vest cât şi din est, de la Atlantic la Urali - au tras maximum de învăţăminte din cele două mari conflagraţii care au devastat continentul de la un capăt la altul, mai ales în cel de-al doilea război mondial, şi vor face tot ceea ce depinde de ei pentru ca astfel de cataclisme să nu se mai producă. Primul embrion în contextul complex al acestei evoluţii îl constituie Parteneriatul pentru pace iniţiat de NATO, la care România a aderat din primul moment. In viziunea noastră, chiar şi atunci când Europa va fi ferită de pericolul oricăror conflicte militare, protecţia civilă, prin natura profund umană a misiunilor sale se va menţine, dezvolta şi moderniza. Apreciem că, în perioada de tranziţie pe care o abordează seminarul dumneavoastră, sursele de pericol la adresa populaţiei civile sunt, din nefericire, încă numeroase. In afara catastrofelor şi calamităţilor naturale, de care nu se fac vinovaţi oamenii, există surse de pericole care sunt rezultatul 
unor politici sau a deciziilor unor oameni cu poziţii influente în lumea contemporană. Printre acestea aş reţine atenţia la: tendinţele şi preocupările de proliferare a mijloacelor de nimicire în masă, nucleare şi chimice; continuarea experienţelor nucleare; contrabanda tot mai simţită, cu materiale radioactive, mai ales în Europa; folosirea necontrolată şi ilegală a deşeurilor toxice; menţinerea în funcţiune a unor instalaţii industriale, nucleare şi chimice, cu măsuri de siguranţă împotriva accidentelor sub standardele internaţionale acceptate, de tipul celor de la Cernobîl; degradarea echilibrului ecologic; producerea de accidente şi acte de sabotaj la obiective economice sensibile, mai ales nucleare şi chimice şi altele. Potrivit Concepţiei integrate privind securitatea naţională a României, toate aceste surse de pericole pot afecta securitatea statului, prin periclitarea pe termen lung a însăşi sănătăţii şi condiţiilor naturale de viaţă ale cetăţenilor. In ceea ce ne priveşte, România nu are nici un fel de program sau ambiţii în domeniul armelor nucleare, nu a produs şi nu a stocat nici un fel de substanţe toxice de luptă, nu le va produce şi nici nu le va folosi în viitor. Doctrina militară de apărare a României stipulează cu claritate că, infrastructura teritorială trebuie să asigure condiţii optime, atât pentru desfăşurarea acţiunilor militare pe întreg teritoriul ţării, cât şi pentru protejarea populaţiei, valorilor din patrimoniul naţional şi a bunurilor materiale 
ale agenţilor economici şi populaţiei împotriva efectelor distructive ale acţiunilor militare desfăşurate de agresor, precum şi a celor ce rezultă din calamităţi naturale şi catastrofe ecologice. Forţele de protecţie civilă sunt parte integrantă a sistemului naţional de apărare. Organizarea de bază, înzestrarea, lucrările de infrastructură, planurile de acţiune cu valoare strategică ale protecţiei civile sunt dezbătute şi aprobate la nivelul Consiliului Suprem de Apărare a ţării. Specialiştii din cadrul Direcţiei Planurilor Civile de Urgenţă a Secretariatului Internaţional al NATO prezenţi la seminar, cât şi ceilalţi invitaţi, vor avea prilejul să se convingă că în România protecţiei civile i se acordă o atenţie deosebită. Reţinând că la seminar participă specialişti din peste 20 de ţări, îmi este plăcut să subliniez că ROMâNIA este deschisă colaborării în domeniul protecţiei civile - şi nu numai - cu toate statele reprezentate şi în mod deosebit cu ţările vecine. Suntem dispuşi să vă punem la dispoziţie experienţa noastră şi să învăţăm de la cei ce doresc să colaboreze cu noi. Animat de sentimente de caldă prietenie faţă de dumneavoastră şi ţările pe care la reprezentaţi, urez deplin succes lucrărilor seminarului. 

Felicitări proaspeţilor campioni mondiali, antrenorilor şi conducătorilor Federaţiei de Canotaj. Mult succes în continuare. 

Domnule Preşedinte Volski, Domnule Preşedinte Păunescu, Doamnelor şi Domnilor, Doresc să salut iniţiativa organizării la Bucureşti a Reuniunii Consiliului Congresului Internaţional al Industriaşilor şi întreprinzătorilor. Importanţa reuniunii rezidă în obiectivul pe care şi-l propune - relansarea relaţiilor economice dintre ţările aflate în tranziţie. In fapt toate aceste ţări parcurg procese comune determinate de tranziţia spre o organizare democratică şi pluralistă a societăţii şi se confruntă cu dificultăţi similare, legate de trecerea de la economii centralizate de stat spre economii moderne de piaţă. Decenii la rând economiile tuturor acestor state au fost construite într-o măsură însemnată pe baza unei anumite complementarităţi şi specializări. Prăbuşirea sistemului CAER a determinat căderea unei importante părţi a conexiunilor economice şi financiare formate într-o perioadă îndelungată de timp. Fiecare în parte, precum şi în ansamblul lor, aceste ţări au resimţit pierderi ale unor pieţe comerciale şi financiare importante, care s-au adăugat costurilor inerente ale tranziţiei la economia de piaţă. Restructurarea relaţiilor comerciale şi financiare în această zonă economică este un proces extrem de complex, care nu poate fi realizat doar la nivelul unor acţiuni directe, pe piaţă, ale agenţilor economici. Ea trebuie să se înscrie în liniile unei strategii, sprijinită de un cadru de cooperare adecvat, de norme şi înţelegeri convenite de părţile interesate direct în relansarea acestei conlucrări. Numai astfel, încadrat şi asistat sub aspect informaţional, tehnologic şi financiar, managementul microeconomic va putea identifica liniile directoare ale restructurării pieţelor din est, conferind relaţiilor noastre eficienţa pe care ne-o dorim şi fără de care nu este de conceput reluarea intensivă a procesului de schimburi economice în zona din care facem parte. Intr-un fel, noi avem avantajul că ştim prea bine ce greşeli trebuie evitate; întreaga experienţă a CAER-ului ne stă la dispoziţie. Ceea ce ni se cere acum este să găsim formele de cooperare care, beneficiind din plin de avantajele structurale ale economiilor noastre, ca şi de experienţa acumulată în timp, să creeze noi structuri de interacţiune economică, avantajoase atât din punct de vedere strict financiar, cât şi sub raportul plasării economiilor noastre într-o postură cât mai favorabilă în procesul integrării general-europene, dar şi în competiţia dură şi de neevitat a pieţelor vest-europene, către 
care tindem, în mod firesc. Există astăzi un nou context continental, caracterizat prin dispariţia barierelor ideologice şi politice, a spiritului de confruntare generat de blocurile politico-militare opuse, dar şi printr-o tendinţă tot mai marcată spre integrare europeană. Cu toate acestea, dificultăţile tranziţiei, întârzierea demarajului economic, coroborate cu unele tendinţe din ţările dezvoltate, de a privi spre această zonă, mai curând ca spre o piaţă potenţială, un fel de hinterland, decât ca spre un partener de cooperare pe plan economic, comportă pericolul ca în locul barierelor ideologice şi politice dintre statele din Vestul şi Estul Europei să se interpună o nouă cortină, de data aceasta economică, de natură să determine o nouă divizare a celor două părţi ale continentului. Prevenirea creării unor asemenea bariere şi realizarea unui sistem de relaţii economice, pe bază de egalitate, între ţările din Est şi cele din Vest, care să accelereze procesele de tranziţie şi atingerea standardelor necesare integrării economice europene, este în interesul tuturor ţărilor europene. Dezvoltarea unor veritabile relaţii de parteneriat constituie, în opinia mea, singura cale de a evita transformarea ţărilor noastre într-un hinterland caracterizat prin legături economice, tehnologice şi financiare, fără consistenţa necesară unui real progres. Există toate premisele pentru realizarea unui veritabil parteneriat. Am în vedere în special, potenţialul uman remarcabil al ţărilor noastre, 
cu o intelectualitate instruită la nivelul ţărilor dezvoltate, precum şi resursele naturale importante şi potenţialul industrial şi tehnic de care dispun statele din zonă. Punerea în valoare a acestor premise depinde în mare măsură de un flux mai substanţial de capitaluri dinspre ţările dezvoltate spre această parte a continentului, ca şi de formarea şi dezvoltarea unei clase manageriale şi a iniţiativei antreprenoriale în fiecare din aceste ţări. In aceeaşi măsură, însă, succesul reformelor din ţările noastre depinde de nivelul de cooperare dintre ele, de capacitatea de a valorifica premisele şi condiţiile favorabile oferite de buna-vecinătate şi tradiţia îndelungată a raporturilor noastre comerciale şi de cooperare economică. In opinia mea, aceasta nu presupune, sub nici o formă, refacerea unor structuri inoperante, ineficiente din punct de vedere economic, a căror bază în trecut a fost mai degrabă ideologică şi politică. Restabilirea unor raporturi economice cu vechi tradiţii, reciproc avantajoase între ţările noastre trebuie, însă, încurajată, pe o bază pragmatică şi adaptată stadiului reformelor şi realităţilor din ţările noastre. Sunt convins că, în acest scop, dezbaterile reuniunii Congresului Consiliului Internaţional al întreprinzătorilor şi Industriaşilor vor identifica soluţii noi de orientare a agenţilor economici atât în plan comercial cât şi financiar şi tehnologic. Demersul pe care şi-l propune Congresul Consiliului dumneavoastră este astfel de o importanţă practică deosebită, putând contribui la relansarea şi dezvoltarea industriilor naţionale, precum şi la succesul reformelor economice din ţările noastre. Urez succes lucrărilor reuniunii dumneavoastră de la Bucureşti!

Onorat auditoriu, Aş dori să transmit participanţilor la acest important simpozion, pus sub semnul generos al dialogului interetnic şi cultural, un mesaj de salut şi urări de succes. Consider că tema simpozionului şi alegerea locului său de desfăşurare pot inspira o abordare deschisă, obiectivă şi riguroasă, precum şi un fructuos schimb de idei cu privire la relaţiile interetnice - problemă atât de sensibilă, ce focalizează azi interesul specialiştilor şi al mediilor politice -, având ca punct de plecare experienţa istorică, culturală şi umană pe care o reprezintă modelul interetnic ce s-a dezvoltat în spaţiul românesc al Dobrogei. In condiţiile tranziţiei pe care o parcurge România, împreună cu toate societăţile din această parte de lume, în contextul reaşezărilor geopolitice la care asistăm, este firesc pentru noi să căutăm soluţii adecvate, în spiritul valorilor democratice şi al tendinţelor integratoare ce se prefigurează pe plan mondial, la numeroasele probleme pe care ni le-a transmis istoria zbuciumată a acestor locuri, valorificând tradiţiile şi formele de convieţuire socială ce s-au dovedit armonioase şi au conjugat energiile ce se nasc din întâlnirea diversităţilor etnice şi naţionale. Perimetru semnificativ din spaţiul mai larg de formare a poporului român, Dobrogea a reprezentat de-a lungul timpului o vatră a unor rodnice interferenţe etnice şi culturale, de la sintezele realizate între civilizaţia daco-getică şi civilizaţia greco-romană, de la primele dovezi ale spiritualităţii creştine de pe teritoriul nostru, trecând prin interferenţele din epoca feudală, bizantină şi cea modernă, până în zilele noastre, când statele din jurul Mării Negre dezvoltă raporturi de bună vecinătate şi edifică o zonă a cooperării regionale şi a stabilităţii, în procesul mai larg de integrare europeană. Aceste repere de bună convieţuire şi înţelegere între români şi grupurile etnice fac din Dobrogea un mediu exemplar de colaborare interetnică, ferit, în general, de tensiuni şi stări conflictuale. Cred că intenţia lăudabilă a organizatorilor acestui simpozion a fost şi aceea de a dezvălui valoarea umană şi istorică a modelului interetnic dobrogean, valenţele sale contemporane în conjunctura schimbărilor economice şi politice din Europa Centrală şi Răsăriteană, când problema minorităţilor este adeseori supusă unor deformări şi interpretări greşite, ce pot altera climatul social de convieţuire şi comunicare interetnică. România, angajată în procesul tranziţiei spre democraţie, 
a aderat fără complexe şi prejudecăţi la documentele internaţionale ce stipulează că drepturile persoanelor ce aparţin minorităţilor lingvistice, religioase şi culturale sunt o componentă a drepturilor fundamentale ale omului, iar protejarea acestor drepturi, într-un cadru democratic, nu trebuie să afecteze unitatea şi integritatea teritorială a statelor. În această perspectivă, poziţiile care militează pentru izolarea minorităţilor în forme artificiale de autonomii pe baze etnice sunt în dezacord atât cu realitatea unitară a statului român, cât şi cu spiritul ce animă procesele de integrare europeană, reprezentând, totodată, o sursă de încordări şi tensiuni pe plan local şi regional. Într-o societate democratică, ataşată valorilor umaniste, criteriul etnic nu poate opera nici în sens restrictiv, discriminatoriu, nici ca temei al unor privilegii. Pe măsură ce vom depăşi dificultăţile sociale şi economice ale tranziţiei, pe măsură ce cadrul instituţional al statului de drept se va consolida, aceste procese se vor răsfrânge benefic şi asupra relaţiilor interetnice, asigurând un cadru de viaţă tot mai favorabil pentru exprimarea identităţilor etnice şi pentru stimularea încrederii şi a loialităţii cetăţenilor faţă de statul român, faţă de patria comună, fără a leza sentimentul apartenenţei lor etnice. In abordarea corectă a problemei minorităţilor şi în consolidarea unui climat menit să asigure efectiv egalitatea în drepturi a cetăţenilor, cred, de asemenea, că punctul de 
vedere al specialiştilor ar trebui să fie mai atent receptat şi de mediile noastre politice, prea adesea înclinate spre abordări pasionale şi unilaterale. Cu speranţa că lucrările simpozionului vor aduce contribuţii la cunoaşterea şi la investigarea ştiinţifică a acestei problematici, dezvăluind sursele istorice şi sensul constructiv al diversităţii în procesul democratic de azi, precum şi vocaţia de sinteză a acestui pământ de cumpănă, urez succes participanţilor, rezultate pe măsura importanţei pe care o are tema abordată de dumneavoastră!

Îmi face o deosebită plăcere să vă transmit sentimentele mele de satisfacţie cu ocazia momentului aniversar din 22 septembrie 1994 care marchează cei 40 de ani de activitate ai Companiei TAROM. De altfel, nu este vorba numai de aceşti 40 de ani, ci de o perioadă mult mai îndelungată, de când aripile româneşti au început să brăzdeze cerul Europei şi al întregii lumi. Este vorba de o veritabilă tradiţie prin care se atestă nu numai valoarea şcolii româneşti de navigaţie aeriană ci şi harul înnăscut al piloţilor români de a zbura. Este vorba, în aceeaşi măsură, de capacitatea managerială a companiei de a-şi menţine, de-a lungul timpului, calitatea personalului, a aparatelor de zbor şi a serviciilor, precum şi de a le dezvolta, în conformitate cu normele şi standardele vremii. Compania aeriană TAROM parcurge în prezent, ca de altfel toate societăţile mari, un complex proces de acomodare la exigenţele tranziţiei. Poate că deschiderea externă dintotdeauna a companiei este o premisă de plecare mai favorabilă decât a multor altor întreprinderi româneşti. Cu toate acestea, sub aspect structural, problematica şi soluţiile tranziţiei sunt dificile ca peste tot. Sunt convins însă că, aşa cum Compania TAROM a găsit de-a lungul îndelungatei sale existenţe soluţiile propriei adaptări, acelaşi lucru se va întâmpla şi în actuala tranziţie la principiile economiei de piaţă. Din câte sunt informat, zestrea actuală de aparate BAC, Boeing şi Airbus va fi completată în cadrul unui vast proces de modernizare a flotei, având ca obiectiv îmbunătăţirea serviciilor atât la bord cât şi la sol. Dar elementul principal în strategia companiei sunt convins că rămâne în continuare calitatea factorului uman atât la nivel decizional cât şi la cel operaţional. De altfel, aceasta este esenţa însăşi a tranziţiei la economia de piaţă, respectiv a privatizării. Cele 42 de destinaţii, de pe patru continente, deservite în prezent de Compania TAROM sunt în acelaşi timp tot atâtea canale de receptare în lume a capabilităţii noastre economice şi tehnologice. Iată de ce activitatea Companiei TAROM nu este importantă numai în sine. TAROM este un mesager al tuturor celorlalte întreprinderi româneşti, al imaginii de azi şi de mâine a României. De aceea, ne bucurăm, cu ocazia acestui moment aniversar de performanţele Companiei TAROM şi îi dorim noi realizări pe mai departe. 

Cu ocazia împlinirii unui secol de activitate a şcolii şi a 75 de ani de la înfiinţarea primului liceu care a oferit populaşiei din zonă posibilitatea realizării studiilor de acest nivel în limba română, fapt greu de înfăptuit sub dominaţia imperială habsburgică, impusă populaţiei majoritare româneşti, adresez, din tot sufletul, calde felicitări profesorilor, absolvenţilor şi elevilor acestei instituţii de învăţământ şi urarea sinceră de succes în întreaga Dumneavoastră activitate. Aşa cum de-a lungul celor 100 de ani această şcoală a fost un focar de răspândire a binefacerilor spiritului, îmi exprim convingerea că şi de acum înainte liceul Dumneavoastră va fi un centru de formare a tinerelor generaţii care se vor integra armoniosuntr-o societate a viitorului - societatea informaţională. 

Stimaţi locuitori ai oraşului Câmpia Turzii, Cu prilejul momentului aniversar de azi, când sărbătorim 775 de ani de la prima atestare documentară a oraşului Câmpia Turzii, aş dori să transmit locuitorilor acestor meleaguri un mesaj de salut şi calde urări de prosperitate şi viaţă rodnică. Câmpia Turzii a fost şi este o vatră a dăinuirii noastre ne întrerupte - de la înfloritoarea civilizaţie din spaţiul cuprins în triunghiul de aur al cetăţilor daco-romane Napoca-Potaissa-Apullum, trecând prin perioada medievală de certă consolidare comercială şi meşteşugărească, accentuată în epoca modernă, până în contemporaneitate. E o datorie de conştiinţă pentru noi să omagiem, şi cu acest prilej, fapta eroică şi jertfa lui Mihai Viteazul, făuritorul primei Uniri, care şi-a aflat sfârşitul tragic pe aceste locuri. Personalitatea marelui voievod i-a însufleţit de-a lungul vremii pe luptătorii români pentru împlinirea idealurilor de dreptate socială şi unitate statală. Memoria şi faptele înaintaşilor trebuie să ne fie temei şi pildă acum, când ne aflăm pe drumul greu de schimbare profundă a societăţii româneşti. Ele trebuie să ne călăuzească eforturile de consolidare democratică a ţării, de apărare a climatului firesc de bună convieţuire şi colaborare, de resolidarizare a forţelor constructive, pentru a ne afirma identitatea prin creaţie şi participare activă la circuitul mondial de valori, prin dialog şi integrare în noile structuri ale Europei şi ale lumii. Am convingerea că locuitorii Câmpiei Turzii, înţelegând exigenţele lumii de azi, vor purta peste timp însemnele continuităţii româneşti, în spiritul tradiţiilor de hărnicie şi înţelepciune ardelenească. Adresând aceste gânduri într-un moment aniversar atât de drag dumneavoastră, permiteţi-mi ca, odată cu ele, să vă transmit şi urările mele de sănătate, bunăstare şi fericire! 

Ne bucurăm din toată inima că azi putem împlini o veche dorinţă a credincioşilor ortodocşi din acest minunat ţinut românesc, binecuvântat de Dumnezeu cu frumuseţi şi bogăţii naturale dar mai ales cu frumuseţea şi bogăţia sufletească a celor ce-l locuiesc. Schimbările radicale din decembrie 1989 au dus la deschiderea unui capitol nou în activitatea cultelor şi mai ales în istoria Bisericii Ortodoxe Strămoşeşti. Ea a fost chemată să-şi reia rolul multiplu pe care l-a avut timp de aproape două milenii în viaţa neamului nostru, nu numai pe plan spiritual, ci şi naţional, social şi cultural. În acest context s-a procedat şi la re înfiinţarea unor eparhii desfiinţate în 1948, dar şi la înfiinţarea unor eparhii noi, acolo unde autoritatea bisericească a socotit că este necesar, cum e cazul şi cu noua Episcopie a Covasnei şi Harghitei. Ne punem mari nădejdi că întărind instituţiile bisericeşti, întărim astfel motivaţiile sufleteşti ale unui comportament civic autentic creştin, comportament fără de care este de neconceput speranţa noastră într-o lume mai bună, într-o Românie în care să domnească legea şi buna înţelegere între oameni. Ne dăm bine seama de complexitatea şi specificul aparte al problemelor cu care se confruntă locuitorii acestui ţinut. Fireşte, nicăieri omul nu-şi înţelege starea prezentă şi nu-ţi concepe, prospectiv, viitorul fără să ţină seama de trecut. Acest trecut, de convieţuire milenară a românilor şi secuilor, ne pune mai ales în fața unor momente sau perioade istorice de rodnică lucrare împreună, de solidarizare atât la bine, cât şi la greu. Este de datoria în primul rând a preoţilor, ortodocşi sau de altă confesiune creştină, să reînvie în sufletele credincioşilor de azi acea stare de spirit care odinioară i-a făcut atât de des pe români şi secui să fraternizeze! Aceasta este, în rezumatul ei cel mai succint, lecţia istoriei acestor locuri, minunat de frumoase, pe care, siliţi de vitregiile istoriei, mulţi români şi secui au fost nevoiţi să le părăsească pentru a-şi salva libertatea sau viaţa. Bine ar fi să nu uite nimeni că în acele clipe de grea restrişte, când mii de secui şi de români au luat calea pribegiei, ei ţi-au găsit aleanul şi scăparea trecând muncii în Moldova sau în Muntenia, adică în ţară, în ţara Românească, căreia au ştiut şi au simţit dintotdeauna că-i aparţin, români şi secui deopotrivă. Spunem asta pentru a aminti una din nenumăratele dovezi că România este patria tuturor locuitorilor ei! Iar aşa cum secuimea care trăieşte 
aici, în inima pământului românesc, în judeţele Covasna şi Harghita, se află la ea acasă, la fel şi românii care trăiesc aici, alături de secui, se află la ei acasă. Cu aceleaşi drepturi şi unii, şi alţii, şi cu aceleaşi îndatoriri faţă de Dumnezeu şi faţă de ţară. Prea Fericite Părinte Patriarh Teoctist, în aceste momente, pline de o căldură sufletească aparte, vă doresc să aveţi şi pe mai departe aceeaşi tărie morală şi fizică pentru a izbândi în lucrarea pe care Biserica şi-a asumat-o: aceea de a contribui la redresarea morală a naţiunii, la construirea unor punţi de încredere şi speranţă pentru depăşirea greutăţilor cu care o ţară întreagă se confruntă. Prea Sfinţite Episcop Ioan, Am avut plăcuta ocazie să vă cunosc, acum trei ani, la Ierusalim. Sunt convins că zestrea spirituală şi teologică dobândită în lucrarea bisericească în ţară şi ca superior al Aşezământului Românesc din Ierusalim a făcut ca Măritul Colegiu Electoral Bisericesc să vă pună pe drept şi pe merit în fruntea acestei noi eparhii. Sunt convins că, împreună cu ceilalţi clerici şi celelalte biserici din zonă, veţi contribui la stabilirea unor relaţii de armonie interetnică şi confesională. Doresc să vă asigur de toată preţuirea şi înţelegerea noastră în susţinerea treburilor Episcopiei Covasnei şi Harghitei şi să vă urez roade cât mai bogate în lucrarea de nobilă şi mare răspundere la care aţi fost chemat. Prea Fericite Părinte Patriarh şi Papă Partenie al III-lea, Salutăm prezenţa Prea Fericirii Voastre 
la acest important eveniment al Bisericii Ortodoxe Române şi al societăţii româneşti. La fel cum v-am spus şi când ne-am întâlnit la Bucureşti, vă urez şi cu această ocazie: Bine aţi venit în România! Am dori ca întreaga lume ortodoxă şi întâistătătorii bisericilor ortodoxe surori să afle că Biserica Ortodoxă Română este biserica marii majorităţi a poporului român, adevărată Biserică Naţională şi Mamă a Poporului Român, cum a definit-o marele poet Mihai Eminescu. La fel, vrem să se ştie că celelalte biserici şi culte religioase legale din România se bucură de aceleaşi drepturi şi libertăţi. Adresând aceste gânduri la ceas de sărbătoare, permiteţi-mi ca, împreună cu ele, să transmit urările mele de sănătate şi bucurie, pace şi bunăstare tuturor celor de faţă. 

Îmi face plăcere să pot saluta, pe această cale, prezenţa Dumneavoastră în România şi să urez succes congresului la care participaţi. Ţara noastră este preocupată de promovarea drepturilor fundamentale ale omului şi găzduieşte cu bucurie întrunirile internaţionale consacrate acestui demers. Problematica supusă dezbaterii acestui for mondial este un exemplu privind demersurile care se pot face pentru protecţia drepturilor fundamentale ale omului, a libertăţii şi demnităţii umane. Creată în 1875, în Anglia, de către eminenta feministă Josephine Butler, Federaţia Aboliţionistă Internaţională şi-a cucerit, treptat dar sigur, un binemeritat prestigiu pe toate meridianele lumii, graţie multiplelor sale iniţiative şi acţiuni şi cooperării cu organismele guvernamentale şi neguvernamentale pentru eradicarea cauzelor care menţin şi perpetuează înjosirea femeii, împiedicarea ei de a accede la exercitarea drepturilor fundamentale şi adesea elementare ale fiinţei umane. Sunt acestea deopotrivă o mărturie grăitoare a rolului pe care ţi-l asumă cu tot mai multă putere şi legitimitate organizaţiile neguvernamentale chemate să confere vitalitate reconstrucţiei societăţii civile în toate articulaţiile ei pentru apărarea demnităţii şi drepturilor omului. După decembrie 1989, România şi-a schimbat radical fizionomia, a parcurs un segment decisiv al trecerii sale spre un nou sistem politic şi economic şi spre un nou sistem de valori. Avem câteva câştiguri certe ale schimbării, structuri şi instituţii noi, democratice, după cum avem întârzieri şi eşecuri ale tranziţiei, evidente şi ele. Suntem confruntaţi cu numeroase dificultăţi; toate problemele sunt importante şi oamenii aşteaptă să fie rezolvate, pentru a-şi împlini idealurile de libertate şi bunăstare. În acest context, asigurarea unui statut democratic şi demn al femeii în societate şi familie constituie nu numai o premisă a reuşitei operei în care suntem angajaţi, ci, deopotrivă, o condiţie esenţială pentru afirmarea în viaţă a valorilor democraţiei, libertăţii şi egalităţii umane sub semnul unei competiţii drepte şi echitabile a valorilor. Investiţiile pe care le reclamă aceste soluţii noi le percepem simultan sub raport material, economic şi financiar, ca şi sub raportul unei reconstrucţii morale profunde care angrenează instanţele majore ale instrucţiei, educaţiei, formării profesionale şi integrării nediscriminatorii a femeii în activităţile social-productive, în participarea egală şi echitabilă cu bărbaţii la forurile 
şi activităţile decizionale la toate nivelele şi în toate domeniile. Pe această linie, aş dori să menţionez că una dintre primele măsuri adoptate în România, după revoluţia din decembrie 1989, a fost renunţarea la politica natalistă a vechiului regim totalitar, fiind abrogată legislaţia restrictiv_ privind avortul şi contracepţia, prin care se încălcau drepturile fundamentale ale omului şi ale cuplului. S-a adoptat un sistem de legi, începând cu Constituţia din 1992, care asigură respectarea drepturilor familiei, copilului şi tineretului, precum şi protecţia socială. Este necesar un ansamblu de măsuri cuprinzător şi coerent care să pornească de la o lucidă evaluare a cerinţelor înfăptuirii acestora în realităţile lumii şi vieţii femeii, în integrarea sa în viaţa socială ca şi în evoluţia familiei contemporane româneşti. Modelele socio-umane pe care dorim să le înfăptuim cer conjugarea acestor planuri şi, totodată, implicarea tuturor factorilor de răspundere la nivel guvernamental şi neguvernamental care să garanteze înfăptuirea dezideratelor dezvoltării societăţii noastre. In acelaşi timp, nu putem subestima handicapul pe care şomajul îl creează, astăzi, în calea emancipării femeii, blocarea drumului spre afirmarea profesională şi reprezentarea încă necorespunzătoare la luarea deciziilor şi la exercitarea puterii la toate nivelele. Considerăm că reconstrucţia societăţii româneşti este, prin însăşi substanţa ei, o reconstrucţie morală capabilă să revigoreze valori eterne ale 
ethosului românesc, să le dea semnificaţii noi în contextul actual al dezvoltării democraţiei şi al asigurării drepturilor fundamentale ale omului. Contăm pe capacitatea noastră de voinţă, pe forţa aspiraţiilor şi mai ales pe capacitatea de a le da o expresie concretă în evoluţia şi progresul societăţii româneşti. Urez succes deplin lucrărilor celui de-al XXXI-lea Congres al Federaţiei Aboliţioniste Internaţionale!

Domnule Preşedinte, Doamnelor şi Domnilor, Aş dori, înainte de toate, să mulţumesc domnului Alton Frye, Directorul Consiliului pentru Relaţii Externe, pentru amabila invitaţie şi ocazia oferită de a-mi expune punctul de vedere asupra relaţiilor româno-americane, ca parte a unei dezbateri mai largi asupra schimbărilor semnificative care au loc în lume astăzi. Imi face, de asemenea, plăcere să adresez mulţumiri domnului ambasador Richard Schifter. Prin cunoaşterea profundă a problemelor şi atitudinea sa deschisă, lipsită de prejudecăţi, faţă de realităţile româneşti, domnia sa a adus o importantă contribuţie la evoluţia pozitivă a relaţiilor dintre Statele Unite şi România. In cele din urmă, dar nu în ultimul rând, doresc să vă mulţumesc dumneavoastră, tuturor, pentru interesul arătat relaţiilor româno-americane şi prezentării mele de astăzi. Intr-adevăr, este un privilegiu să mă adresez membrilor Consiliului, o instituţie devenită celebră în toată lumea, pentru contribuţia sa inovatoare, de-a lungul anilor, la dezbaterea multora dintre problemele cardinale ale relaţiilor internaţionale. Pentru a redefini cadrul relaţiilor româno-americane şi contribuţia lor la stabilitatea Europei, pentru a sesiza sensul cooperării dintre Statele Unite, singura super-putere mondială, un gigant economic şi militar, şi o ţară relativ mică, aflată undeva în inima Europei, numită România, este nevoie de o viziune asupra lumii noi care se naşte. Astăzi voi împărtăşi cu dumneavoastră propria mea viziune. Generaţia noastră a fost martora multor schimbări. Niciodată, însă, bucuria şi euforia unei mari sărbători nu a fost umbrită atât de repede de preocuparea şi îngrijorarea produse de problemele neaşteptate apărute la orizont. "Trăim într-o lume nouă" - acesta a fost sentimentul împărtăşit de toată lumea, dar nimeni nu a putut să spună cu exactitate ce fel de lume este aceasta. Astăzi încă mai căutăm un răspuns la această întrebare. Am părăsit foarte repede o lume relativ stabilă, deşi rigidă în bipolaritatea ei, şi ne îndreptăm spre o situaţie în care evenimentele, structurile şi situaţiile politice, chiar identitatea şi statutul internaţional al actorilor devin fluide. Ameninţările uşor identificabile s-au topit. In schimb, o mare varietate de riscuri de securitate, unele deja cunoscute, altele complet noi, îşi fac zilnic apariţia, ca fapte fireşti ale vieţii internaţionale. Părăsim un sistem internaţional, relativ predictibil, şi întrăm într-o lume în care impredictibilitatea a devenit 
numitorul comun al atâtor evenimente. S-ar putea ca acesta să nu fie "sfârşitul istoriei". Este însă, în mod sigur, un moment în care s-a întors o pagină din glorioasa carte a istoriei. Foarte surprinşi de acest mediu internaţional nou, mulţi analişti, care ieri încă vorbeau de o "nouă ordine mondială", şi-au schimbat starea de spirit şi acum deplâng "noua dezordine mondială". Eu nu le împărtăşesc dezamăgirea! Preocuparea statelor pentru un nou statut internaţional, evoluţii care vor crea noi riscuri, situaţii care se vor schimba foarte rapid, apariţia unor consecinţe neaşteptate în ciuda unor acţiuni "raţional definite" vor fi, după părerea mea, prezente pentru multă vreme în structura sistemului internaţional. Ele devin principalele caracteristici ale acestuia. Europa este, dintr-un anumit punct de vedere, primul "laborator" în care sunt testate noile condiţii. Sfârşitul Războiului Rece a avut cele mai semnificative consecinţe, până în prezent, tocmai în această parte a lumii. Reunificarea Germaniei şi retragerea trupelor sovietice de pe teritoriul ei, ca şi din ţările Europei Centrale, desfiinţarea Tratatului de la Varşovia, căutarea unui noi identităţi pentru NATO, dezagregarea Uniunii Sovietice şi valul de reforme democratice, orientate spre crearea economiei de piaţă, din ţările fostului "bloc răsăritean", "divorţul de catifea" al Cehiei de Slovacia şi destrămarea violentă a fostei Iugoslavii, reapariţia unor tensiuni etnice şi/sau religioase în Balcani, toate acestea 
erau de neimaginat cu numai cinci ani în urmă! Dar nu numai viaţa politică a luat un curs complet nou. Suntem martorii unor uriaşe schimbări structurale în economia acelei regiuni, determinate de un nou impuls spre integrare în ţările din Uniunea Europeană şi de perspectiva extinderii acesteia, odată cu admiterea ţărilor din Europa Centrală şi de Nord. In sfârşit, dar nu în ultimul rând, se crează o situaţie complet nouă în privinţa securitatii statelor europene. Privind la toate acestea şi la consecinţele lor, cineva s-ar putea întreba: "Mai există oare ceva ce poate fi numit Europa? " şi "Ar trebui oare ca America să mai fie interesată de soarta acesteia? "Răspunsul meu, la ambele întrebări, este DA! Tocmai această nouă situaţie internaţională conferă relaţiilor româno-americane o nouă relevanţă, nu doar din punct de vedere strict bilateral, ci şi din cel mai general, al intereselor strategice ale Americii. Aşa cum menţionam, România se găseşte în inima Europei, chiar la mijlocul ei, dacă avem în vedere spaţiul de la Atlantic la Urali. România este un "stat de frontieră". Este singurul care se învecinează cu toate cele trei arii geo-strategice intra-europene: "spaţiul rus", cel "occidental" şi cel "oriental", definit de axa Marea Neagră-Orientul Mijlociu. Cu 23 de milioane de locuitori şi pe locul doi după Polonia, România reprezintă ţara cu un potenţial economic dintre cele mai importante ale Europei Centrale. România este cheia "ecuaţiei balcanice" şi a flancului sudic, care leagă Rusia şi Turcia cu fosta Iugoslavie, după cum este la fel de importantă şi pentru direcţia de Nord, care leagă Ucraina cu statele baltice. Toate aceste zone, din jurul nostru, sunt supuse actualmente unor importante presiuni. La crearea lor contribuie deopotrivă conflictele din fosta Iugoslavie şi din statele Caucazului, conflicte care potenţial ameninţă să se internaţionalizeze şi să se extindă în zonă; prezenţa militară a Rusiei în Republica Moldova; instabilitatea Ucrainei, un stat care deţine totuşi arme nucleare. Privită din orice direcţie, România este un element crucial pentru stabilitatea regiunii din care face parte. Iar stabilitatea acelei regiuni devine din ce în ce mai mult relevantă pentru interesele strategice ale Statelor Unite şi pentru evoluţia paşnică a Europei în totalitatea ei. Noua situaţie internaţională impune formularea unor noi modalităţi de a înţelege şi a realiza stabilitatea, ca un element de importanţă strategică. Aceasta nu mai poate fi bazată pe 
logica confruntării. Ea trebuie să fie rezultatul unei cooperări pozitive, a unui Parteneriat pentru Pace şi Dezvoltare. Pentru a crea noul mediu de securitate şi o bază nouă pentru stabilitatea Europei, Parteneriatul pentru Pace trebuie să realizeze un nou cadru de cooperare, având ca rezultat aranjamente politice capabile să coordoneze eforturile statelor pentru prevenirea conflictelor şi, dacă este necesar, soluţionarea lor paşnică. Parteneriatul pentru Pace trebuie să însemne securitate egală pentru toate statele. Un Parteneriat pentru Dezvoltare este complementul natural al celui pentru pace. El înseamnă un răspuns comun faţă de sursa principală de instabilitate şi conflicte - adâncirea decalajelor dintre eficienţa economică, dintre standardele de producţie şi, în ultimă instanţă, dintre viaţa de zi cu zi a Vestului Europei şi condiţiile economice şi sociale în continuă înrăutăţire din Europa Centrală şi din spaţiul fostei Uniuni Sovietice. Toate aceste state traversează o dificilă perioadă de tranziţie în drumul lor spre democraţie şi economie de piaţă. Eşecul acestei tranziţii ar putea deveni sursa principală de instabilitate, sau chiar mai rău. Putem spune că Europa are de trecut un test relevant pentru o problemă mai largă, globală - aceea a unei posibile confruntări dintre ţările dezvoltate şi cele sub-dezvoltate. Eu consider că este în interesul tuturor statelor din Europa şi din lume să găsească o soluţie eficientă acestei probleme, care afectează însăşi baza stabilităţii 
şi păcii. In fapt, s-ar putea să se dovedească că ne aflăm în faţa celei mai importante probleme a civilizaţiei noastre. Relaţiile româno-americane pot oferi o importantă contribuţie la formularea soluţiilor pentru această problemă. La nivelul deciziei politice, există o percepţie clară a importanţei cooperării dintre cele două ţări. Pentru mine, a fost încurajator să constat, în cursul recentei întâlniri cu Preşedintele Clinton, că există atât o viziune comună asupra obiectivelor cooperării dintre România şi Statele Unite, cât şi o puternică voinţă politică de realizare practică a acestora. De la reinstituirea clauzei naţiunii celei mai favorizate, relaţiile noastre economice au crescut constant, deşi nu încă la nivelul aşteptărilor. Succesul cooperării economice a devenit esenţial pentru capacitatea de a atinge obiectivele pe care ni le-am propus. Eforturile României pentru crearea unei economii moderne, de piaţă, reprezintă un element decisiv pentru stabilitatea noastră internă, ca şi pentru lărgirea permanentă a bazei de colaborare cu Statele Unite, ca un element al stabilităţii regiunii. Relevanţa succesului reformei nu mai este doar socială sau economică; ea se transpune direct în termeni de securitate. Hotărârea României şi capacitatea sa de a se adapta noului mediu internaţional, de a deveni un partener de încredere, sunt dovedite de amploarea şi constanţa procesului de reconstrucţie, în care s-a angajat, atât în planul vieţii politice cât şi al celei economice. Pentru unii observatori, ritmul acestor reforme, mai ales al celor economice, ar putea să pară nu îndeajuns de rapid, mai ales dacă este comparat cu situaţia din Republica Cehia, Polonia sau Ungaria. Cei ce fac aceste comparaţii ar trebui însă să ţină cont şi de faptul că noi am început procesul de reforme cu un handicap de două zeci de ani, aflaţi sub o puternică presiune economică internaţională, fără răgazul de a elabora strategii alternative pe termen lung şi cu un sprijin economic extern relativ slab, dacă îl comparăm cu cel acordat ţărilor menţionate. Cu toate acestea, România a făcut paşi rapizi în direcţia unei economii de piaţă şi, în ultimii patru ani, a fost creat cadrul juridic şi instituţional pentru dezvoltarea unui important sector privat, ca şi pentru atragerea investitorilor străini. Parlamentul dezbate actualmente propunerile Guvernului pentru ceea ce noi numim "marea privatizare", adică privatizarea, într-un timp foarte scurt, a mai mult de trei mii de întreprinderi industriale, 
urmând ca, astfel, să se schimbe decisiv balanţa în favoarea sectorului privat al economiei. Atât din punct de vedere economic cât şi politic, noi depăşim actualmente prima fază a transformărilor, în care obiectivul esenţial a fost crearea instituţiilor democratice fundamentale, bazate pe principiile drepturilor omului, pluralismului politic, separaţiei puterilor şi economiei de piaţă. Intrăm într-o nouă fază, în care esenţial devine să asigurăm funcţionarea acestor instituţii, având ca rezultantă finală un standard mai ridicat de civilizaţie şi beneficii economice directe pentru populaţie. Sprijinul Americii şi al Europei de Vest în toate aceste domenii este vital. Deşi România a avut de depăşit un mare handicap, anume startul său întârziat în procesul de reforme structurale, eforturile noastre de a ţine pasul cu evoluţia de ansamblu din Europa Centrală a fost nu numai vizibil, ci şi recunoscut internaţional. Sprijinul Statelor Unite a fost mai mult decât crucial, şi aceasta nu numai la nivelul relaţiilor bilaterale, ci şi în instituţiile internaţionale, în special FMI şi Banca Mondială. In politica sa externă, România s-a înscris foarte rapid pe coordonatele integrării în structurile economice şi de securitate euro-atlantice, contribuind astfel la stabilitatea regiunii. Criza iugoslavă a pus la încercare capacitatea comunităţii internaţionale de a reacţiona la un tip cu totul special de criză, o criză în care problemele politice sunt adânc interconectate cu cele etnice 
şi religioase, în care un impas constituţional a dat naştere unui şir de "războaie locale" având caracter mixt, de eliberare, de secesiune şi de succesiune. Din nefericire, trebuie să recunoaştem că abilitatea şi răspunsurile comunităţii şi instituţiilor internaţionale nu au fost, nici pe departe, adecvate. Ca urmare, încă suntem martorii continuării procesului de distrugere, al prelungirii suferinţelor umane într-un conflict care are un potenţial important de răspândire în regiunea Balcanilor. Poziţia României faţă de această criză se bazează pe doi piloni:- sprijin şi ajutor puternic pentru aplicarea deciziilor comunităţii internaţionale, în special a rezoluţiilor relevante ale Consiliului de Securitate, în particular ale eforturilor Grupului de contact;- menţinerea credibilităţii şi a canalelor de comunicare cu toate părţile implicate, încurajându-le să promoveze soluţii politice acceptabile tuturor, să pună capăt luptelor armate şi să abordeze problemele deja create de război. Ca rezultat al destrămării fostei Uniuni Sovietice, pentru prima dată în istorie, România se învecinează actualmente cu un alt stat românesc, Republica Moldova. Procesul prin care a fost creat acest stat şi eforturile constante ale Rusiei de a-şi menţine puncte de sprijin în fostul spaţiu sovietic au condus la prelungirea prezenţei militare în Republica Moldova, ca, de altfel, şi în alte părţi ale fostului imperiu - Caucaz, ţările Baltice, Asia Centrală. Aceast fapt are un impact direct asupra securităţii în regiune şi crează o sursă potenţială de conflicte locale, ameninţând direct securitatea noastră. Fiind atât de aproape de punctele fierbinţi ale Europei, România are o percepţie foarte acută a pericolelor şi ameninţărilor la adresa securităţii în regiune. Folosirea de standarde duble în materie de securitate nu reprezintă decât o soluţie iluzorie faţă de presiunea crescândă creată de instabilitate şi o anume nostalgie imperială ce pluteşte în aer. Romania a văzut în iniţiativa americană şi a NATO - Parteneriatul pentru Pace - începutul unui drum pe care s-a angajat cea dintâi. Deşi programul în sine este doar o fază exploratorie a unei noi cooperări, noi apreciem mai mult voinţa politică de a dezvolta noi forme de cooperare, care aduc Statele Unite şi pe aliaţii lor europeni mai aproape de nevoile de securitate ale regiunii. Schimbările rapide în situaţia regiunii din care facem parte necesită răspunsuri adevate şi un calendar precis al realizării lor practice, o abordare realistă 
şi lipsită de prejudecăţi. Mentalitatea care a inspirat carantina prelungită a "est europenilor", chiar folosirea prelungită a termenului de "foste ţări comuniste", după cum inspirat observa Preşedintele Havel, crează false bariere, în loc să ajute la reunificarea spaţiului de civilizaţie comună căruia îi aparţinem şi la realizarea intereselor geo-strategice comune. Relaţiile româno-americane pot contribui la realizarea acestui obiectiv şi, după părerea mea, au şi început să o facă. Sper doar că, în viitor, dezvoltarea acestora va duce la crearea unui adevărat parteneriat pentru pace şi dezvoltare. Dacă îmi permiteţi să folosesc în încheiere cuvintele lui Winston Churchil, aş spune: "Să trecem la treabă. Nu este nici o săptămână, nici o zi, nici o oră de pierdut".

Domnule Preşedinte, Imi face plăcere să vă felicit pentru alegerea Dumneavoastră ca Preşedinte al celei de-a 49-a sesiuni a Adunării Generale. Sunt convins că experienţa şi calităţile Dumneavoastră diplomatice vor contribui la încheierea cu rezultate pozitive a acestei sesiuni.Vă rog, de asemenea, să-mi permiteţi să exprim Secretarului general înalta noastră apreciere pentru eforturile sale neobosite în slujba adaptării ONU la cerinţele tot mai complexe ale unei lumi în plină schimbare.Domnule Preşedinte,Structura sistemului internaţional, cunoaşte la acest sfârşit de secol, schimbări radicale, marcate mai ales prin dizolvarea bipolarismului postbelic, căderea Cortinei de Fier şi depăşirea Războiului Rece. Un număr mare de noi popoare şi-au dobândit dreptul la autodeterminare şi dezvoltare democratică, multă vreme înăbuşit de regimurile totalitare. Unele au reuşit promovarea acestor procese pe căi paşnice, altele prin drame şi conflicte de proporţii, cum sunt cele din Bosnia Herţegovina - în spaţiul iugoslav - şi din Transnistria, Caucaz sau Asia centrală - din spaţiul fost sovietic. Ele reprezintă astăzi tot atâtea surse de îngrjorare pentru comunitatea internaţională, datorită implicaţiilor lor pentru pacea şi securitatea regională şi mondială.Revoluţiile din Centrul Europei, a căror esenţă constă în redarea libertăţii şi demnităţii popoarelor din această parte a lumii, în revenirea lor la valorile democratice tradiţionale, la respectul faţă de drepturile fundamentale ale omului şi la pluralismul politic, au condus, între altele, la omogenizarea spaţiului politic continental, vreme îndelungată marcat de barierele politico-ideologice şi de confruntarea blocurilor militare opuse.Europa cunoaşte o evoluţie aparent contradictorie, marcată, pe de-o parte, de tendinţele de fărâmiţare statală şi de afirmare a identităţilor şi particularităţilor naţionale din Centrul continentului şi spaţiul fost sovietic, iar, pe de altă parte, în Vest se desfăşoară un proces de integrare care tinde să cuprindă în aria sa noi state europene.Evoluţii de imporanţă istorică se produc şi pe celelalte continente.Orientul Mijlociu, graţie unor oameni politici din regiune care şi-au luat răspunderea uriaşă a ieşirii din inerţie pentru a-şi asuma riscurile păcii, a intrat într-un proces de reconciliere istorică ce părea imposibil.In America Latină, ca şi în Asia şi Pacific s-au afirmat zone de dinamism economic de natură să răstoarne orice prejudecată despre fatalitatea sub-dezvoltării 
pe două treimi din suprafaţa globului. In Africa, abolirea politicii de apartheid şi reorganizarea pe baze democratice a Republicii Sud-Africane, înfrângerea concepţiilor rasiale retrograde, deschid o nouă perspectivă de colaborare şi dezvoltare pentru întregul continent. Aşadar, realităţile atestă intrarea lumii într-un nou dinamism, care ridică comunităţii internaţionale, guvernelor, forţelor şi oamenilor politici nenumărate întrebări. Răspunsurile sunt încă puţine şi insuficiente, iar viaţa nu aşteaptă. Statele, popoarele au nevoi concrete, ca şi speranţe şi idealuri. Tendinţa lor firească este de a acţiona pentru împlinirea lor, fie că există sau nu cadrul internaţional organizat care să asigure armonizarea intereselor divergente.Aici intervine rolul organismelor internaţionale şi al ONU în particular.In efortul de a descifra şi evalua sensul evoluţiilor extrem de dinamice şi complexe care se produc pe scena politică mondială, au apărut şi scenarii care văd în aceste evoluţii un preludiu spre o nouă eră de confruntare a civilizaţiilor. Or, eliberarea de ideologie a relaţiilor internaţionale nu duce în mod necesar, şi nu trebuie să ducă, la o confruntare între civilizaţii. Prin definiţie, civilizaţiei îi este străină confruntarea; ea este caracterizată mai curând de toleranţă şi înclinare spre comunicare şi armonie. Fireşte, aceasta nu exclude competiţia între civilizaţii, între valorile pe care ele le promovează, între capacitatea fiecăreia de a asigura libera exercitare 
a drepturilor fundamentale ale omului şi dezvoltarea iniţiativei şi a personalităţii umane. Pentru a realiza, însă, condiţiile unei asemenea convieţuiri între civilizaţii, se impune o restructurare a relaţiilor internaţionale care să asigure cadrul optim de afirmare şi dezvoltare a individualităţii fiecărui popor, ca şi a prosperităţii sale. Din acest punct de vedere, rolul ONU este esenţial. Anul viitor se vor împlini 50 de ani de la încheierea războiului şi, totodată, de la crearea Organizaţiei Naţiunilor Unite. România, care - ca şi alte state din zonă - a fost antrenată fără voia ei într-un conflict care a provocat milioane de victime omeneşti şi imense pagube materiale, a reuşit, prin voinţa tuturor forţelor democratice interne, care exprima aspiraţia poporului român, să se desprindă de la remorca maşinii de război hitleriste şi să se alăture Coaliţiei Naţiunilor Unite, la 23 august 1944. Uriaşul efort uman şi material al poporului român după 23 august 1944 până la victoria finală a forţelor Naţiunilor Unite rămâne înscrisă în Cartea de Aur a istoriei naţionale şi, chiar dacă România nu a primit statutul de cobeligerantă, nimeni niciodată nu a pus la îndoială valoarea strategică şi importanţa politică a acestor sacrificii.Susţinem propunerile ca anul 1995, care va marca aniversarea unei jumătăţi de secol de la încetarea războiului, să fie anul concentrării eforturilor comunităţii internaţionale pentru întronarea unui climat de pace şi pentru a da un impuls decisiv soluţionării pe cale paşnică a conflictelor existente astăzi în diverse regiuni ale lumii, făcând din anul viitor un adevărat An Internaţional al Păcii.In acest cadru, credem că se impune regândirea întregului mecanism şi adaptarea structurilor ONU la exigenţele lumii de astăzi. Este de salutat faptul că, în realitate, procesul de regândire a şi reînceput. "Agenda pentru Pace" a Secretarului General al organizaţiei oferă un excelent material de reflecţie şi acţiune.In acest context, ni se par îndreptăţite şi susţinem preocupările pentru revederea componenţei Consiliului de Securitate şi punerea ei în concordanţă cu realităţile de astăzi, pentru a asigura o mai bună reprezentare a marilor regiuni eografice. După părerea noastră, această lărgire limitată trebuie să includă Germania şi Japonia în rândul membrilor permanenţi ai acestui organism, ţinând seama de potenţialul, rolul şi contribuţia lor la activităţile Organizaţiei. Desigur, aceasta nu trebuie să însemne instituirea unui "condominuim" 
al membrilor permanenţi asupra restului lumii, ci o mai pregnantă angajare a resopnsabilităţii lor în menţinerea păcii şi securităţii internaţionale, care este menirea de bază a Consiliului de Securitate, şi realizarea unui echilibru cu Adunarea Generală şi celelalte organe principale, în cadrul unor metode democratice de luare a deciziei, care să permită tuturor statelor să acţioneze, pe o bază democratică, de egalitate, pentru protecţia intereselor lor legitime.Regândirea structurilor ONU nu poate ignora fenomenul globalizării problemelor internaţionale, care constituie una din trăsăturile caracteristice ale lumii de astăzi.Factorii obiectivi ai dezvoltării fac să crească interdependenţele dintre statele şi regiunile lumii. Intr-un fel sau altul, ne afectează pe toţi tragediile din spaţiul fostei Iugoslavii, din Transnistria, Caucaz, Rwanda sau Haiti, spre exemplu. Economia mondială manifestă tendinţe clare de integrare la scară globală, fiind marcată de evoluţii care afectează interesele tuturor statelor. Echilibrul ecologic al Planetei devine de interes vital pentru toate regiunile lumii şi angajază răspunderea tuturor statelor.Toate aceste fenomene caracteristice sfârşitului de secol pe care îl trăim reclamă dezvoltarea unei conştiinţe de tip navă cosmică a Planetei, pentru ca acţiunea guvernelor la scară internaţională să devină eficientă, dar şi convergentă. Iar cel mai bine plasat pentru a stimula şi susţine făurirea unei asemenea conştiinţe este sistemul ONU.Domnule 
Preşedinte, Nu există astăzi o ameninţare mai mare la adresa păcii şi securităţii internaţionale, o sursă mai mare de tensiune şi conflicte între naţiuni decât adâncirea decalajelor dintre ţările bogate şi sărace. Corecturile de până acum, încercate de comunitatea internaţională, inclusiv Deceniile Dezvoltării şi diversele programe de asistenţă, nu au reuşit să intervină în mod decisiv în stoparea acestei tendinţe spre adâncirea discrepanţelor. Or, accentuarea ei riscă să perturbe grav echilibrul mondial, îndeosebi printr-un fenomen inevitabil de migraţii masive de populaţie, imposibil de controlat, din zonele sub-dezvoltate ale Planetei spre zonele de prosperitate, mult mai reduse teritorial, din Europa şi Nordul Americii.Prevenirea unei asemenea perspective este în interesul general al umanităţii, al păstrării diversităţii ei, şi se poate realiza numai printr-un efort hotărît şi conştient al comunităţii internaţionale de eliminare a sub-dezvoltării şi de ridicare economică a ţărilor în curs de dezvoltare, de transformare a lor în veritabili parteneri, egali, ai ţărilor dezvoltate, aşa cum, pe bună dreptate, se subliniază în "Agenda pentru dezvoltare" a Secretarului general al ONU. Sistemul ONU este cadrul cel mai potrivit pentru a lansa un Parteneriat pentru Dezvoltare, la nivel global, a cărui necesitate este resimţită cu tot mai multă acuitate.O asemenea evoluţie răspunde, fireşte, în primul rând necesităţilor şi aspiraţiilor de progres ale ţărilor în curs de dezvoltare, dar ea răspunde şi intereselor ţărilor dezvoltate, confruntate astăzi cu nu puţine dificultăţi, desigur la un alt nivel, asigurându-le noi şanse de depăşire a recesiunii şi a şomajului cronic. O atestă însă şi experienţa ţărilor dezvoltate, care arată că pe măsura dezvoltării economice şi, implicit, a creşterii capacităţii de absorbţie a pieţelor naţionale, gradul de interacţiune economică dintre ele sporeşte.Din acest punct de vedere, un experiment extrem de relevant pentru economia mondială poate fi realizat pe continentul european. Fără acţiunea coordonată a statelor şi instituţiilor europene, locul barierelor ideologice şi politice, caracteristice perioadei divizării Europei în blocuri militare opuse, ar putea să fie luat de o nouă "cortină de fier" de natură economică între ţările dezvoltate şi cele în tranziţie, ca urmare a adâncirii decalajelor dintre ele. Tendinţele tot mai marcate spre integrare la scara continentului şi realizarea unui sistem de relaţii economice, bazate pe egalitate, 
între ţările din Estul şi din Vestul continentului, de natură să accelereze reformele din ţările din Est şi atingerea de către ele a standardelor necesare integrării europene, ar înlătura acest pericol şi ar aduce o contribuţie esenţială la înfăptuirea, pe aceleaşi baze, a unui Parteneriat pentru Dezvoltare. In această perspectivă, eforturile internaţionale de ridicare economică a unei zone nu trebuie judecate în termeni de competiţie sau de rivalitate cu alte zone ale Planetei. Orice progres în dinamizarea economică a unei zone rămase în urmă este un câştig şi pentru celelalte zone. In acest context, sistemul ONU poate juca un rol moderator şi de echilibru în gestiunea cât mai raţională şi eficientă a unui Parteneriat de Dezvoltare la scară globală.Domnule Preşedinte,Am evocat un număr de uriaşe sfidări pe care evoluţiile contemporane le ridică în faţa comunităţii internaţionale şi, în particular, ONU, căreia îi revine rolul de a organiza colaborarea între state în vederea armonizării şi salvgardării intereselor lor comune.Ca stat democratic, conştient de răspunderile care îi revin faţă de propriul popor, dar şi faţă de pacea, securitatea şi colaborarea internaţională, România înţelege să se implice în efortul general de a înfrunta aceste sfidări.Principala sa contribuţie la acest efort constă în consolidarea poceselor democratice şi a stablităţii interne a ţării. In cei aproape cinci ani care au trecut de la Revoluţia din Decembrie 1989, fizionomia ţării s-a schimbat 
radical. A intrat în vigoare o nouă Constituţie, modernă şi democratică; a fost lichidat regimul totalitar şi s-au pus bazele statului de drept; este garantată libera exercitare a drepturilor fundamentale ale omului, inclusiv a drepturilor persoanelor aparţinând minorităţilor naţionale. Pe această bază s-a realizat treptat o tot mai mare stabilitate în plan intern, care a făcut ca România să devină astăzi un factor de stabilitate în partea sa de lume. Este o realizare cu atât mai remarcabilă cu cât ea a fost obţinută în condiţii internaţionale nu dintre cele mai propice, dacă avem în vedere, mai ales, situaţiile conflictuale din imediata sa vecinătate şi, îndeosebi, povara deosebit de grea a embargoului împotriva Iugoslaviei pe care economia românească trebuie să o suporte, fără nici un fel de compensaţii.Pe măsura posibilităţilor sale, România participă la eforturile comunităţii internaţionale de stingere a conflictelor regionale, în primul rând cele din zona sa geografică. Ea este gata să-şi asume toate responsabilităţile pentru a-şi aduce propria contribuţie la reglementarea pe cale paşnică a acestor conflicte şi pentru asigurarea securităţii şi liniştii în această zonă, care are atâta nevoie de pace, după traumele cauzate de confruntările militare, a căror miză nu este necesarmente a celor angajaţi pe câmpul de luptă.In acest spirit, România s-a asociat cu toată încrederea la Parteneriatul pentru Pace oferit de NATO ţărilor din Centrul Europei şi din spaţiul ex-soveitic, văzând în această nouă formă de interconexiune cu unul din organismele care au constituit o garanţie a menţinerii păcii pe continentul european, o şansă mai bună de asigurare a păcii în Europa şi, implicit, a securităţii şi păcii la nivel global.In acelaşi spirit, pe un plan mai larg, România susţine procesele integratoare la nivel continental, căutând ca, printr-o politică de bună-vecinătate, de punere în valoare a proiectelor de colaborare regională, în special în spaţul Europei Centrale, al Măii Negre şi al Bazinului Dunării să contribuie la accelerarea integrării ţărilor est- şi central- europene în structurile Uniunii Europene, ale NATO şi UEO, precum şi ale Consiliului Europei.Prioritatea opţiunilor europene şi euro-atlantice ale României, care decurge din istorie, ca şi din realitatea geo-politică, nu a exclus relaţiile tradiţionale, stabilite de-a lungul timpului, cu ţări şi zone din afara continentului european. Dimpotrivă, pe măsura stabilizării vieţii social-politice interne 
şi a redresării economiei, care se conturează, aceste relaţii s-au reluat sau s-au extins, având desigur valoarea lor în plan bilateral, dar şi multilateral, pentru dezvoltarea încrederii şi în_elegerii internaţionale, pentru realizarea acelei conştiinţe planetare că lumea devine tot mai mică în timp şi spaţiu şi că fiecare stat poartă partea sa de răspundere pentru liniştea, pacea, securitatea şi prosperitatea celorlalte state.Situaţiile extrem de complexe care prevalează în diverse zone ale lumii, procesele contradictorii, cu riscurile şi incertitudinile pe care ele le generează pentru pacea şi securitatea generală, reclamă o viziune democratică a noii ordini internaţionale care trebuie edificată şi abandonarea prejudecăţilor în raporturile dintre state, moştenite din perioada Războiului Rece, dar nu numai. Cred că avem astăzi nevoie de o viziune a gestionării relaţiilor internaţionale în care să domine realismul şi pragmatismul. Sechelele ideologice, care, din păcate, mai persistă în gândirea politică, îndepărtează de realitate şi alterează, în mod inevitabil, decizia politică, care, astfel, poate avea consecinţe grave, în anumite situaţii, pentru state, naţiuni sau popoare, prin marginalizarea sau chiar izolarea lor de fluxurile colaborării internaţionale. Pe termen mediu şi lung, deciziile politice de această natură nu pot decât să aibă consecinţe nefaste pentru pacea şi securitatea internaţională.Prin vocaţia sa şi prin principiile Cartei, ONU este forul capabil să determine 
o abordare debarasată de clişee şi prejudecăţi a problemelor internaţionale. In măsura în care va reuşi, toate statele membre vor avea de câştigat - fiecare în parte, ca şi comunitatea internaţională în ansamblul său. România este gata să participe la acest efort comun de construire a unei lumi a păcii şi coperării internaţionale, neumbrite de conflicte şi prejudecăţi. 

Permiteţi-mi cu acest prilej să spun câteva cuvinte la adresa noului general al Armatei Române.Ai lipsit în momentul în care s-a întors echipa şi ne-am întâlnit cu toţii, dar, atunci, toate gândurile s-au îndreptat către echipă ţi către cel care a coordonat efortul de pregătire şi de conducere operativă pe teren a echipei la Campionat.Cred că acest moment şi acest grad consacră o activitate de-o viaţă, atât a fotbalistului de talent care a fost Anghel Iordănescu, cât şi a antrenorului care a demonstrat calităţi multiple de bun tehnician şi calităţi umane, care a ştiut să sudeze echipa şi să-i dea coerenţa necesară într-o confruntare deosebită, pe care a reprezentat-o Campionatul Mondial din Statele Unite.Deci, în acest context, permite-mi să te felicit cu acest prilej şi pentru tot ce ai făcut ca sportiv, pentru tot ce ai făcut la Campionatul Mondial, această nouă calitate de general al Armatei să-ţi dea un suflu nou în încercările care te aşteaptă în continuare. Felicitări! 

Eu cred că, după întâlnirea cu Preşedintele Clinton, care a fost un semnal deosebit de pozitiv, convorbirile purtate cu membri ai Senatului şi Camerei Reprezentanţilor sunt semnificative, ţinând seamă de rolul important al Congresului SUA în politica generală a Statelor Unite ale Americii. Toate aceste întâlniri au fost deosebit de pozitive, constructive. Am întâlnit un climat foarte deschis şi amical faţă de România - aceleaşi aprecieri, care au fost exprimate şi de Preşedintele Clinton, privind dezvoltarea proceselor de stabilitate din viaţa politică şi economică a României, rolul României în zona în care ne aflăm, precum şi aprecieri pozitive pentru dezvoltarea relaţiilor bilaterale. Au fost remarcate efectele pozitive ale clauzei, care s-au concretizat în creşterea volumului schimburilor comerciale şi în lărgirea prezenţei investitorilor americani în economia românească, care au ajuns acum pe primul loc, lucru subliniat şi la întâlnirea pe care am avut-o ieri cu reprezentanţii cercurilor de afaceri din Statele Unite. Deci, am întâlnit aceleaşi aprecieri pozitive în rândul senatorilor şi reprezentanţilor congresmanilor americani, precum şi dorinţa de a acţiona în continuare pe această linie, de a consolida această evoluţie în relaţiile noastre bilaterale. Da, am primit un telefon din partea a doi senatori aparţinând Partidului Unităţii Naţionale Române, care au semnat întâmpinarea aceea către Senat privind desemnarea ambasadorului Statelor Unite ale Americii. Ei au ţinut să-mi exprime susţinerea politică în această vizită pe care o efectuez în Statele Unite. Deci, e un fel de revizuire a propriei poziţii şi le-am şi spus că ar fi bine să facă o declaraţie publică, să declare această poziţie, pentru a remedia într-un fel imaginea pe care şi-au creat-o singuri prin acel demers stângaci, prin gafa pe care au făcut-o. 

Este drept că a fost o vizită importantă, care marchează un moment politic deosebit în dezvoltarea relaţiilor noastre cu Statele Unite. Am combinat, deci, două momente - prezenţa la Naţiunile Unie şi, apoi, programul propriu-zis american. Vreau să vă dezvălui că, de fapt, prezenţa mea, inclusiv la Naţiunile Unite, se datoreşte invitaţiei Preşedintelui Clinton. Deci, ceea ce a determinat venirea mea a fost invitaţia expresă, directă, a Preşedintelui Clinton, care şi în întâlnirea pe care am avut-o a subliniat acest lucru, că a ţinut neapărat să neîntâlnim pentru a marca, ca un semnal politic, interesul Administraţiei americane, a Preşedintelui Americii şi al Statelor Unite pentru dezvoltarea relaţiilor noastre, marcând aprecierile, în primul rând, pentru progresele realizate în ultima vreme în consolidarea proceselor democratice şi în promovarea economiei libere de piaţă şi interesul pentru dezvoltarea relaţiilor noastre pe toate planurile. Ai fost martorul acestui program foarte dens, de trei zile, iar două zile în Washington. Eu cred că alături de întâlnirea cu Preşedintele Statelor Unite, contactele de ieri şi astăzi la Congresul Statelor Unite au o importanţă deosebită, ţinând seama de rolul pe care Congresul îl are în viaţa politică americană. Noi am marcat şi am apreciat deschiderea nouă pe care am simţit-o, în comparaţie cu anul trecut, chiar şi efectele benefice ale aprobării de către Congres a Acordului comercial şi a prevederilor privind clauza, care s-au concretizat în creşterea schimburilor comerciale cu 50% în numai un an de zile şi cu poziţia avansată a capitalului american în investiţiile de capital străin. Singura propunere pe care noi am făcut-o, cu acest prilej, marcând aceste progrese, a fost ca să se extindă prevederile clauzei, nu cu limitarea la un an, ci fără limite în timp, lucru pe care Preşedintele Clinton l-a primit cu bunăvoinţă. Am subliniat acest lucru şi la secretarul pentru comerţ, Brown, şi, astăzi, în Congres. Da. Deci, cred că peste tot am găsit o înţelegere şi o receptare pozitivă a acestei idei. Si astăzi, în cele două comisii, am discutat aceste probleme. Nu este o problemă specială în România asupra minorităţilor. Problema minorităţilor în Europa şi, mai ales, în ţările din Centrul Europei, este o problemă generală. Nu există o problemă specială a minorităţii maghiare, care să fie problema politică majoră a Europei. Minorităţi există în toate statele europene. Co-naţionali au toate statele europene, care trăiesc pe teritoriul 
altor ţări. Din acest punct de vedere, eu cred că România a abordat de o manieră foarte deschisă şi în spirit democratic această chestiune - şi în Constituţie, şi în legislaţia noastră, şi în practica noastră politică - şi nu avem de ce să avem complexe în legătură cu acest lucru. Si am subliniat aceasta şi în discuţiile din Congresul şi din Senatul american. Eu cred că există două aspecte. Problemele interne - relaţiile statului cu propriii săi cetăţeni de diferite naţionalităţi şi eu cred că noi am creat acel cadru democratic care să permită afirmarea entităţii minorităţilor naţionale, ceea ce, în alte state, nu există. Această chestiune se abordează în fel şi chip. Sunt state care nici nu iau în considerare existenţa minorităţilor naţionale, pentru care criteriul fundamental este cetăţenia. Cine este cetăţean al Franţei, spre exemplu, este francez, indiferent că el este negru din Senegal sau arab din Maghreb sau nu ştiu ce altă origine naţională. Pentru ei nu există minoritate naţională şi nu-şi pun probleme în legătură cu învăţământul în limba maternă, cu tratarea diferenţiată. Noi avem altă tradiţie, altă istorie, altfel s-au conjugat relaţiile de la noi şi am abordat această chestiune în felul nostru. Avem o prevedere constituţională, suntem gata să ne aliniem la orice norme europene şi nu noi avem dificultăţi ca să ne aliniem la norme europene; eu cred că alţii au dificultăţi să se alinieze la practica românească, spre exemplu. Eu cred că toţi au receptat foarte 
pozitiv această manieră de a aborda lucrurile. În acelaşi timp, sunt problemele relaţiilor cu vecinii şi noi am salutat această nouă deschidere şi abordare realistă din partea noului guvern, a problemelor relaţiilor bilaterale şi cred că noi vom găsi soluţii împreună, pentru că este în interesul comun să trăim ca buni vecini. Iar, în practică, trebuie să spunem că relaţiile noastre cu Ungaria nu sunt relaţii proaste. Noi avem relaţii bune şi pe plan economic; avem o reglementare foarte liberală a mişcării oamenilor şi nu sunt o problemă aceste relaţii umane între România şi Ungaria; chiar şi pe linie militară, noi am iniţiat împreună ideea "cerului deschis" şi cred că vom rezolva şi problemele Tratatului şi alte asemenea probleme. Aş lua pe rând întrebările Dumneavoastră. În primul rând, formularea că Guvernul român este dependent de nu ştiu ce formaţiuni este o formulare nepotrivită cu realitatea politică de la noi din ţară. Nu este o situaţie unicat la noi, când nu există un partid majoritar şi când se fac diverse jocuri parlamentare pentru susţinere parlamentară în promovarea legislaţiei de către Guvern. Deci, este o chestiune firească, normală. Asupra aprecierilor privind un partid sau altul şi orientările sale, de asemenea, sunt situaţii diverse; uneori se confundă poziţii individuale ale unor lideri cu formaţia în sine sau cu ceea ce reprezintă electoratul acestei formaţii. Trebuie să luăm în considerare o realitate dată. Că ne convine, că nu ne convine, că ne place, că nu ne place, aceasta este situaţia; trăieşti într-un mediu obiectiv dat. Deci, noi trebuie să pornim de la o realitate politică pe care o avem. În legătură cu iniţiativa celor şapte senatori, mai mult s-a făcut în presa românească agitaţie. Aici, această problemă a fost tratată cu destul de mult calm şi a fost o evocare absolut marginală a acestei chestiuni şi am explicat că Guvernul a luat o poziţie clară de respingere a unei asemenea chestiuni. Aproape toate partidele parlamentare - şi din aşa-numitul Arc guvernamental, şi din Opoziţie - au respins asemenea lucruri şi, cum să spun, chestiunea se tratează cu. Părerea mea este foarte clară. Mi se pare o diversiune, a cărei sursă trebuie să mai vedem de unde provine. Pentru că a fost straniu. Această decizie cu privire la desemnarea domnului Moses a fost dată cu mult înainte; era cunoscută în ţară, nimeni neavând nici un fel de reacţie. Exact înaintea plecării mele a apărut această treabă. Este stranie sursa iniţierii unei asemenea chestiuni. 
A, nu! Nu avea cum să submineze vizita o asemenea acţiune şi am văzut că, din acest punct de vedere, şi Administraţia şi congresmanii americani tratează lucrurile cu mai multă înţelepciune şi cu mai multă maturitate politică decât îşi închipuie unii. Eu am o rezistenţă mai mare. Bine, oboseala este firească. Dar, precum vedeţi, mă aflu încă în formă; rezist la asemenea încercări. 

Salut cu placere aceasta initiativa. Cred ca este un lucru bun sa se prezinte toata aceasta evolutie a societatii românesti. Deci, suntem gata sa va ajutam în acest demers. Cred ca în perioada acestor aproape cinci ani s-a înregistrat o evolutie reala în dezvoltarea generala a societatii românesti si puteti constata dezvoltarea generala si schimbarea în aspectele ei fundamentale, în viata politica, în viata sociala si chiar în viata economica a tarii. Am trecut cu adevarat de la un stat foarte rigid, centralizat, la un stat democratic, cu structuri politice pluraliste, un stat de drept, cu o noua Constitutie, fundamentata pe principalele principii democratice ale statului modern. Pe baza Constitutiei, au avut loc alegeri locale si generale, a fost ales un nou Parlament. Cred ca avem toate elementele unei stabilitati politice în tara, elemente ce caracterizeaza orice societate democratica. Bineînteles, este vorba de un proces pe care trebuie sa-l continuam, în special în privinta stabilitatii partidelor, a sistemului de partide. Am trecut de la partidul unic, ce monopoliza toata structura politica a societatii, la un sistem pluralist. Dar, cu explozia aparitiei a mai mult de 200 de partide, nu se poate spune ca este vorba de o structura chiar normala, dar exista o evolutie si tendinta de a se cristaliza noi asemenea structuri; exista dezbateri si, cred, procese normale de clarificare în interiorul partidelor si tendinte de a se uni, de a crea fuziuni. Oricum, alegerile sunt cele care au realizat un fel de selectie. Acum se afla reprezentate în Parlament 13 partide si chiar si aceste partide încearca sa gaseasca platforme care sa uneasca tendintele liberale, cele social-democrate si altele, de exemplu crestin-democrate etc. Cred ca acest proces va continua, este o evolutie normala. De asemenea, în privinta statului, cred ca avem toate structurile democratice normale. Avem un Parlament, separatia puterilor în stat - legislativ, executiv, putere juridica. Desigur, exista si probleme în privinta evolutiei si stabilitatii ale tuturor acestor sectoare, dar cred ca, din acest punct de vedere, am realizat o situatie normala, în evolutie, cu o dinamica proprie. Cel mai complicat proces este acela al reconstructiei economice a tarii. Este, de asemenea, dificil contextul în care aceste schimbari se produc. Am demolat, de la bun început, în 1990, toate structurile centralizate si institutiile care au guvernat înainte economia. Desigur, aceasta a reprezentat o sursa de disfunctionalitati 
pentru economia noastra si a creat o multime de necazuri, probleme, dificultati, ca urmare a dezorganizarii care a avut loc. Orice reorganizare, în general vorbind, a sistemelor, încep printr-o dezorganizare. Experienta noastra confirma acest lucru. La început, a avut loc o dezorganizare generala a tuturor acestor structuri, în relatia dintre factorii centrali si locali si dintre agentii economici. În afara de acest aspect, a aparut si dezorganizarea sistemului international al relatiilor noastre economice - disparitia CAER, dificultatile tuturor principalilor parteneri ai nostri din zona. Toate acestea, împreuna, au creat o multime de dificultati în privinta functionalitatii economiei noastre. Consecinta a fost trei ani de declin permanent al activitatii noastre economice, cu diminuarea activitatii industriale. Industria noastra functioneaza si acum cu numai jumatate din capacitate. Exista, de asemenea, o dezorganizare în agricultura. Bineînteles, au existat unele disfunctionalitati interne. Sistemul cooperativelor a fost creat de stat, cu interventia brutala a statului în viata cooperativelor. Dar cooperativele în sine sunt rezultatul unei experiente mondiale pentru promovarea unei agriculturi la scara mare si moderne. În Europa se gasesc asemenea forme de organizare în toate tarile - în Franta, Italia, Olanda, Spania etc. Dar, în tara noastra ideea de cooperativa a fost discreditata de aceasta interventie a statului. Dar, solutia pe care am gasit-o, desfiintând 
aceste cooperative a creat, de asemenea, o situatie dificila: 9 milioane de hectare au fost împartite la 5 milioane de proprietari. Cum sa faci agricultura moderna cu o asemenea structura a proprietatii? Nu este posibil. La acest proces acum este greu de gasit o rezolvare, mai întâi pentru a proteja situatia acestor oameni care poseda o suprafata atât de mica de teren. Procesul, însa evolueaza de la sine; acesti noi proprietari cauta sa gaseasca o solutie, încearca sa se asocieze între ei pentru a fi în masura sa foloseasca tehnologii moderne, mecanizarea, pentru a folosi credite si asa mai departe. Dar, în practica s-au produs multe dificultati în productia agricola. Totusi, acest an a marcat un pas înainte în normalizarea într-o oarecare masura a productiei agricole. Prin urmare, as putea spune ca principalele dificultati sunt în economie, create de disfunctionalitatile care au aparut. As putea spune ca, în aceasta perioada de aproape cinci ani, exista totusi câtiva pasi deja facuti pentru a se crea baza unei noi economii. În primul rând, am început chiar din 1990 cu unele legi în privinta promovarii sectorului particular, bazat pe initiativa particulara. Pe aceasta baza au aparut aproape jumatate de milion de agenti economici privati. La început, desigur, au aparut persoanele individuale în special în comert. Dar, dupa aceea, au aparut câteva mici întreprinderi - în domeniul serviciilor, dar si unele cu caracter industrial, industria mica, industria alimentara. Este un început si acest sector al micilor întreprinderi, reprezinta deja o treime din Produsul Intern Brut si circa o treime din forta de munca. Cred ca este o aparitie noua, una pozitiva, care joaca deja un rol pozitiv. Cel mai important obiectiv este marea privatizare. Avem o lege pentru privatizarea marilor întreprinderi industriale. Acesta este un proces mai dificil, deoarece noi nu avem resurse de capital pentru a fi capabili sa realizam aceasta privatizare si, în afara de aceasta, acest proces a fost de asemenea blocat de aceasta deteriorare a activitatii economice, de procesul inflationist, care au facut neaccesibile creditele din partea bancilor, datorita ratei mari a dobânzilor. Dar, cred ca anul trecut si anul acesta au fost marcate niste începuturi, niste dezvoltari pozitive în macrostructura, la scara macro a economiei noastre, cu o anumita tendinta de stabilizare a procesului de inflatie - deja, în ultimele luni, diminuarea ratei inflatiei este un lucru concret - cu unele tendinte de 
stabilizare a valutei nationale - a existat un proces de depreciere accentuata a valutei nationale, începând de la 20 de lei dolarul pâna la 1 700 de lei dolarul - deci un proces marcat de depreciere a valutei nationale. Dar, deja, în ultimele luni ale acestui an, exista unele tendinte de stabilizare a cursului de schimb. Exista, de asemenea, unele semne de îmbunatatire a unor activitati în diverse sectoare ale industriei. Exporturile au marcat, pentru prima data, în acest an, o crestere si, de asemenea, trebuie mentionata îmbunatatirea situatiei balantei comerciale a tarii noastre. Deci, exista unele semne pozitive la nivel macro. Dar, exista înca dificultati la acelasi nivel, în privinta situatiei financiare a întreprinderilor, blocajul financiar si în privinta situatiei sociale a populatiei. A scazut capacitatea de cumparare a cetatenilor si, de asemenea; existenta somajului reprezinta o realitate care antreneaza mari nemultumiri. Desigur, oamenii au participat în mod activ la demolarea sistemului anterior; toti oamenii au salutat noul context al libertatii, al democratiei, al libertatii de expresie fara teama si asa mai departe. Dar, când aceste lucruri nu sunt sprijinite de îmbunatatirea conditiilor economice, de ridicarea standardului de viata, nu apar foarte clar avantajele democratiei si ale libertatii. Este principala problema psihologica a acestor evolutii în ansamblu. Din aceste motive, eforturile noastre sunt concentrate acum în aceasta directie, iar ideea marii 
privatizari merge tocmai în aceasta directie, de a crea baza pentru o activitate eficienta a industriei noastre nationale, bazata pe initiativa particulara pe de o parte, iar, pe de alta parte, ca acest proces sa fie sprijinit de întelegerea si participarea oamenilor. Din acest motiv, în legea privatizarii exista o prevedere: 30 la suta din capitalul social al tuturor celor 6 700 de întreprinderi sa fie distribuit în mod gratuit catre cetateni. Exista acum probleme, dezbateri cum sa se faca acest lucru, dar este foarte important factorul social si cel psihologic de a crea acest sentiment în rândurile oamenilor de coparticipanti la acest proces de modernizare a industriei nationale care, de fapt, a fost construita în procesul de asa-numita acumulare socialista, prin eforturile acestor oameni. Este un aspect foarte important pentru noi în acest proces general de reconstructie a economiei nationale. Dar, pe de alta parte, cel mai important lucru este cum sa se vânda 70 la suta din actiuni unor categorii diferite de oameni. Nu exista pe plan intern suficiente resurse de capital pentru a le cumpara. Bineînteles, exista acum noile surse create de noul sector al întreprinderilor particulare, care a reusit sa creeze unele rezerve. Exista, de asemenea, unele acumulari la persoane individuale. Aceste resurse vor participa la procesul de vindere a actiunilor. Dar, asteptam, înca, o prezenta mai activa a capitalului strain în procesul de privatizare, pentru a-l promova. Acum, cel mai important element - unul vital - în reforma economica este promovarea sectorului particular ca unul competitiv în cadrul acestei noi dezvoltari a economiei. Cred ca acesta este principalul aspect. În primul rând, cred, exista noua legislatie, care a creat, dupa parerea mea, un cadru de încurajare. Exista deja o multime de prezente pozitive. Adineauri m-am întâlnit cu presedintele firmei Alcatel, care este prezent în România în telecomunicatii, în programul energetic, în transporturi si intentioneaza sa îsi extinda activitatea. Astazi, ei se vor duce la Timisoara, unde este initiat un joint-venture, noua întreprindere Alcatel legata de modernizarea întregii infrastructuri a telecomunicatiilor din România. Ei vor investi, de asemenea, si în alte sectoare. Exista câteva firme germane, de exemplu Siemens, dar si altele, apoi din Elvetia, din Olanda, apoi firme americane - Palmolive-Colgate este foarte activa, Coca-Cola, Pepsi Cola se afla deja în concurenta. Deci, exista câteva prezente marcante; 
exista niste începuturi pozitive, dar le consideram înca modeste si asteptam noi asemenea dezvoltari, chiar firme britanice, de exemplu; exista unele care se bucura de traditie si experienta - Shell, în petrochimia româneasca, BAC în aeronautica si speram ca vor fi mult mai interesati. Anul acesta a marcat deja o noua deschidere si un nou interes al companiilor din Europa, America si Japonia, de a veni în România. Înteleg si retinerile legate de instabilitatea zonei, în general: Iugoslavia, apoi spatiul fost-sovietic si, bineînteles, oamenii de afaceri se gândesc în primul rând la perspectivele investitiilor lor. Când ei simt ca în zona exista o asemenea instabilitate au, desigur, retineri. Dar, cred ca aceasta conturare a sentimentului ca România prezinta un spatiu de stabilitate este o realitate, iar sustinerea acestui proces de stabilitate interna a României este important pentru dezvoltarea unui factor de stabilitate în zona, în general. Mâine ma voi întâlni cu domnul Demirel. Avem o foarte buna colaborare cu Turcia, iar noi privim aceasta colaborare româno-turca si ca pe un factor de stabilitate în aceasta zona a Marii Negre si a sud-estului Europei. Da, este o pozitie foarte delicata. De-a lungul istoriei, am simtit-o din plin, deoarece aici a fost un punct de interese ale marilor puteri: Imperiul Otoman, Imperiul Austro-Ungar si Imperiul Rus. Noi ne-am aflat în mijlocul tuturor acestor interese si, bineînteles, ne-a costat foarte mult. Acum polul de instabilitate din 
Iugoslavia. Toate statele federale - Iugoslavia, Cehoslovacia, dar într-o maniera pacifica - s-au dezmembrat. Apoi, exista polul de instabilitate din fosta Uniune Sovietica - Imperiul sovietic - au elementele sale de instabilitate din Ucraina, Crimeea, Caucaz si asa mai departe. Pentru noi nu este o pozitie foarte comoda, placuta, din acest punct de vedere. Dar, în acelasi timp, noua dezvoltare, în noul context politic de pe continentul nostru si noua dezvoltare a economiei mondiale si tendinta de a mentine pacea în lume, România poate sa joace un rol important, în acest punct al interconexiunilor între Europa, Orientul Mijlociu, spatiul fost-sovietic etc. Cred ca aceasta pozitie a devenit acum un punct de interes, pe care speram sa-l punem în valoare. Desigur, posibilitatile noastre sunt foarte modeste, dar, ca vecini, bineînteles, încercam sa avem un rol pozitiv. Am avut de-a lungul istoriei, poate, cele mai bune relatii cu Iugoslavia, independent de situatia politica existenta acolo; nu am avut nici un conflict de-a lungul istoriei; dimpotriva, ne-am situat de aceeasi parte si, de asemenea, am constituit obiectivele intereselor din Imperiul Otoman si Austro-Ungar, am simtit împreuna aceleasi presiuni si aceleasi dificultati în cursul istoriei noastre. S-a creat, în timp, un fel de solidaritate între popoarele noastre, care au luptat pentru afirmarea idealurilor nationale si pentru independenta lor de state etc. Acum popoarele iugoslave parcurg o tragedie odata cu dezmembrarea statului federal si cu razboiul fratricid de acolo, deoarece în Bosnia nu este vorba de un conflict national; este vorba de unii si aceiasi sârbi - dar sârbi ortodocsi si sârbi musulmani. Musulmanii au aparut în istorie prin ocupatia otomana a Serbiei; ei se afla concentrati, în special, în orase, deoarece cei care treceau la islamism primeau anumite avantaje si, din acest motiv musulmanii pot fi gasiti în principal, în orase, în timp ce în zonele rurale se afla sârbii ortodocsi. Dar, este vorba de aceeasi natiune, dar acest conflict confesional reprezinta o mare tragedie pentru aceste popoare care, altfel, au rezistat împreuna, în timpul celui de-al doilea razboi mondial, ocupatiei germane. Atunci, în Iugoslavia a fost cea mai importanta ridicare nationala împotriva ocupantilor, cel mai mare grad de rezistenta din Europa din al doilea razboi mondial. Cred ca exista o obligatie a comunitatii internationale de a sprijini eforturile lor pentru rezolvarea pe cale pasnica, pentru gasirea 
unei solutii politice a acestui conflict. În ceea ce ne priveste, noi mentinem relatii bune cu toti: cu Croatia, cu Serbia, Muntenegru, Macedonia, Slovenia si încercam prin relatiile noastre directe sa influentam, în mod pozitiv, pentru a obtine unele rezultate. Ne mentinem sperantele optimiste ca vor aparea unele solutii si aceste noi eforturi facute acum, iar noua pozitie a domnului Milosevici poate constitui un punct de plecare pentru gasirea unor începuturi de solutii. Noi întotdeauna ne-am exprimat disponibilitatea sa deschidem contacte directe si negocieri, pentru a gasi împreuna solutii. Am salutat noua pozitie a noului guvern si am retinut si subliniat abordarile mai realiste ale acestuia. Credem ca numai în acest fel putem gasi împreuna solutia. De altfel, ca este în interesul ambelor tari. Suntem vecini - acest lucru reprezinta o realitate istorica - si trebuie sa traim împreuna, într-un climat de întelegere si avantaj reciproc, pentru a ne dezvolta relatiile. Desigur, exista unele elemente, unele reminiscente din istorie, divergente cu caracter istoric, dar se pot gasi o solutii. Daca germanii si francezii au putut gasi o solutie de coexistenta pasnica, de ce nu am face-o si noi? Cred ca nici românii, nici maghiarii nu au tendinte de expansiune. Suntem puteri mici si, deci, asemenea tendinte nu pot aparea. Desigur, exista elemente sensibile în privinta minoritatilor - maghiarii din România, românii din Ungaria - dar, printr-o abordare democratica a dezvoltarii statelor 
noastre, putem gasi solutii pentru toate aceste probleme. Cred ca, în dezvoltarea noastra interna, în ultimii cinci ani, s-a creat un cadru constitutional juridic pentru respectarea tuturor drepturilor si libertatilor tuturor minoritatilor, pentru a dezvolta caracteristicile lor si particularitatile lor si cred ca se pot gasi solutii. În primul rând, am dori sa subliniem interesul bilateral de a întari relatiile politice si îmbunatatirile din ultimul an în privinta relatiilor noastre politice. În al doilea rând, sa folosim mai bine existenta clauzei natiunii celei mai favorizate, pentru a dezvolta relatiile noastre economice. Deja dupa dobândirea clauzei natiunii celei mai favorizate, în ultimul an am înregistrat o crestere semnificativa a relatiilor comerciale; exporturi cu 50 la suta mai mari anul acesta, în comparatie cu anul trecut; si, apoi, sa gasim cai noi pentru a dezvolta aceste relatii economice si sa atragem investitiile cu capital american. Si, de asemenea, colaborarea noastra în legatura cu integrarea în structurile euro-atlantice si asa mai departe. Cred ca exista un climat bun pentru promovarea acestor noi relatii. Exista acest nou context al securitatii, pe care suntem interesati sa-l promovam pentru a asigura o securitate egala a tuturor statelor din Europa si din aceasta zona, în special. Din acest motiv, noi am salutat aceasta decizie a NATO de creare a acestui cadru, Parteneriatul pentru Pace, care da posibilitatea egala a tuturor statelor din zona sa intre într-o asemenea colaborare bazata pe obiectivul principal de a mentine pacea, stabilitatea si securitatea pe continentul nostru. De asemenea, suntem interesati de o cooperare concreta în acest cadru si de modalitatea de dezvoltare a cooperarii bilaterale si multilaterale pentru mentinerea pacii în diferite zone si în zona noastra, în special. Si, exista dezvoltari pozitive în acest domeniu. Cred ca unul dintre cele mai importante este fenomenul coruptiei, o evolutie negativa care are legatura cu toate aceste dezorganizari ale institutiilor de stat, cu lacunele din legislatie si cu acest climat general, ce caracterizeaza startul economiei de piata, care a antrenat diferite tendinte ale oamenilor de a dobândi putere economica nu pe baze legale, ci mai degraba prin eludarea legii. Si, cred ca am mentionat si în Mesajul catre Parlament, trebuie sa ne întarim legislatia pe de o parte, în privinta cadrului de întarire a autoritatii institutiilor noastre de stat, care apara interesul public 
si pe cel al cetatenilor, si, în al doilea rând, sa întarim activitatea Politiei, pe cea a Politiei economice si pe cea a Justitiei, pentru a fi capabila sa stopeze acest fenomen, sa-l diminueze. Dar, desigur cel mai important este dezvoltarea noului cadru economic, promovarea reformei economice si crearea de noi instrumente economice, interese financiare, pentru a fi capabili sa normalizam situatia economico-sociala generala în tara, ceea ce constituie elementul principal pentru crearea unui climat mai bun. Mai întâi, am vrea sa inauguram, sa lansam o noua faza a relatiilor noastre politice cu Guvernul britanic. Desigur, noi am mentionat dezvoltarea pozitiva din ultimii ani si abordarile pozitive, constructive si sprijinul Marii Britanii pentru integrarea în institutiile europene. Dar, cred ca putem face mai mult în domeniul dezvoltarii relatiilor bilaterale, în efortul comun de a crea un nou climat al integrarii europene generale. Am primit cu mare interes cuvântarea domnului Major la Universitatea din Leyden. Exista multe puncte cu care suntem de acord. Si noi am privit cu preocupare unele idei de creare a unei noi separari, a unor privilegii, a unor prioritati în dezvoltarea europeana; spre exemplu, ideea asa-numitului "nucleu dur" al Europei, alaturi de care ar exista tari de categoria a doua, a treia si asa mai departe. Nu mi se pare o abordare realista si constructiva pentru a construi noua Europa - Europa natiunilor. Cred ca, din acest punct de vedere, avem o abordare 
comuna care poate ajuta dialogul nostru politic si contributia noastra politica la dezvoltarea noului climat al relatiilor politice pe continent. Apoi, exista unele dezvoltari în relatiile economice dintre tarile noastre. Ne vom întâlni cu comunitatea oamenilor de afaceri din Marea Britanie si speram sa cream, de asemenea, noi interese pentru dezvoltari mai largi, pentru prezenta firmelor britanice si a capitalului britanic, în efortul nostru de a moderniza economia noastra. În primul rând, industria si exista chiar unele ramuri cu o traditie îndelungata de colaborare cu Marea Britanie: în industria prelucrarii petrolului, în petrochimie, ca si în cea a prelucrarii mecanice, energetica, comunicatii, transporturi si asa mai departe. Exista, de asemenea, ne intereseaza colaborarea în domeniul turismului, al serviciilor, comertului etc. Bineînteles, o asemenea revolutie, o asemenea transformare a societatii într-o perioada scurta de timp conduce la o viata foarte tumultuoasa nu numai a comunitatii, ci si a fiecarui individ. Iar cei care sunt implicati direct în centrul procesului, ei însisi trec printr-o transformare generala a propriei viziuni asupra lumii. Cred ca este vorba despre o experienta de viata foarte concentrata, în ceea ce ma priveste, în dezvoltarea viziunii asupra unui proces dinamic al societatii, pe care îl traim împreuna acum. Sunt învatamintele vietii... Care sunt cele mai eficiente pentru dezvoltarea noastra. 

Trebuie sa subliniez doua aspecte ale dezvoltarii noastre, în cursul celor patru ani si jumatate care au trecut. Cred ca aceste progrese se datoreaza procesului general de stabilitate politica si sociala a tarii. Dupa cum ati putut constata atunci, viata noastra sociala era tulbure, prezentând chiar unele elemente de anarhism. Cred ca acum ea este normala, caracteristica oricarei tari democratice. Avem o noua Constitutie, bazata pe principiile democratice ale statului de drept. Cu toate contradictiile politice, ele sunt normale în orice stat de drept. Confruntarile se desfasoara acum în cadrul Parlamentului, al mediilor de informare si asa mai departe.S-au înregistrat unele progrese în domeniul economic reforma economica, în tranzitia de la o economie de stat, centralizata, la economia de piata. Acesta este drumul principal si vom continua sa mergem în aceasta directie, acest lucru fiind general acceptat de catre toate fortele politice. Procesul economic este, însa, mult mai dificil, întrucât sistemele economice sunt mult mai inerte. Desigur, am facut mult în ceea ce priveste crearea unei noi baze legislative si a unor noi institutii, caracteristice economiei de piata, precum si pe calea crearii unor noi mecanisme, dar acest proces continua. Lucrul cel mai important, în acest moment, este consolidarea sectorului privat creat în acesti ani. Acest sector reprezinta un procent de peste 30 la suta din economie si din forta de munca. Acest sector este, totodata, un factor benefic pentru limitarea efectelor sociale ale tranzitiei, ale cresterii ratei somajului. Influenta pozitiva a acestui sector a facut ca rata somajului sa ramâna în jurul unui procent de 11 la suta; altminteri, acest procent ar fi putut fi mult mai mare. Desigur. În acest moment, discutam noile masuri în vederea promovarii marii privatizari, adica privatizarea marilor întreprinderi de stat. Legea a fost adoptata în 1991 si se refera la privatizarea a 6700 de mari întreprinderi, dintre care 700 au fost privatizate deja. Acum, Guvernul a propus Parlamentului o îmbunatatire a Legii din 1991, în scopul dinamizarii acestui proces. Ne bazam mult pe aceste masuri, ele urmând sa dea un dinamism mai pronuntat si o mai mare flexibilitate economiei noastre, facând-o sa devina mai competitiva si mai eficienta. În primul rând, as dori sa-mi exprim satisfactia fata de noua baza creata în relatiile dintre noi. Dupa acordarea clauzei natiunii celei mai favorizate, unele rezultate se vad deja: într-un singur an, 
relatiile noastre comerciale au înregistrat o crestere de 60 la suta, iar capitalul strain devine tot mai prezent. În acest sens, companiile americane se afla pe primul loc, ca prezenta a capitalului strain în economia româneasca. Este numai un început - un început pe care eu îl consider modest -, dar el reprezinta un pas pozitiv. Am observat ca si companiile americane îsi manifesta dorinta de a veni, aratându-se deosebit de interesate de economia noastra. Cred ca România poate reprezenta un punct de interes pentru companiile americane. Da, da, înteleg. Cred ca legislatia noastra actuala este destul de liberala în ceea ce priveste capitalul strain. Investitorii strain au posibilitatea de a-si scoate tot profitul în afara tarii, nu exista limite. De asemenea, intentionam sa cream noi zone libere, în special pe litoral si la Dunare, zone care ar crea o serie de facilitati pentru întreprinderi si pentru capitalul strain. Suntem optimisti în aceasta directie. Da. În momentul actual, suntem asociati la Uniunea Europeana si, din acest punct de vedere, faptul marcheaza o îmbunatatire a relatiilor noastre cu tarile din cadrul Uniunii Europene. 40 la suta din comertul nostru extern se realizeaza cu tarile vest-europene. Exista, deci, o tendinta promitatoare. Ramân în continuare unele probleme de discutat, cum ar fi cele referitoare la protectionismul înca existent în cadrul Uniunii, dar, întrucât este în interesul întregii Europe, cred ca vom gasi împreuna modalitatile de îmbunatatire 
a relatiilor, în vederea acordarii sprijinului necesar tarilor din Centrul si Estul Europei pentru redresarea economiei lor. Aceasta este conditia primordiala pentru ca pietele noastre sa fie absorbite si sa reprezinte, la rândul lor, piete de desfacere pentru produsele fabricate în tarile dezvoltate. Exista unele semne ale diversificarii economiei noastre. Cred, însa, ca prioritate vor avea industria alimentara si agricultura. Probabil, date fiind conditiile naturale, ne aflam printre cele mai dotate tari pentru acest domeniu. Avem, de asemenea, o industrie petroliera de traditie. De fapt, România si Statele Unite au fost primele tari care au început exploatarea petrolului si dezvoltarea industriei aferente. În acest domeniu, avem o mare traditie si oameni deosebit de dotati, existând, deci, un potential de dezvoltare. Contam pe dezvoltarea unor relatii bilaterale în acest sens. Desigur, dupa un secol si jumatate de exploatare, resursele noastre sunt limitate, dar, prin promovarea noilor tehnologii, în special a celor de prelucrare, cred ca vom putea trece la recuperarea secundara a acestor resurse. Contam, de asemenea, pe cooperarea cu tarile din Orientul Mijlociu, pe schimbul de experienta cu aceste tari, pentru care americanii manifesta si ei un interes deosebit - cam asemenea activitati ne-am gândit sa initiem. Exista, desigur, si alte domenii industriale, dar, în mod deosebit, suntem interesati de aportul capitalului strain la modernizarea actualei noastre infrastructuri, ca baza a dezvoltarii generale a economiei, dar si a serviciilor si turismului. Dispunem de conditii naturale pentru dezvoltarea unui turism de masa, dar infrastructura trebuie modernizata, în vederea crearii unor facilitati adecvate. O fac cu placere. Va multumesc foarte mult si cred ca aveti dreptate. În opinia mea, România are o pozitie de interes în Europa Centrala, pentru ca noi ne numaram, într-adevar, printre tarile din Centrul Europei. Daca priviti Europa de la Atlantic spre Urali, veti vedea ca România se afla chiar în centru... Iar Polonia si România sunt, probabil, cele mai mari tari din Centrul Europei. Cu cei 23 de milioane de locuitori ai sai, România este o piata interesanta de desfacere pentru multe alte tari si, de asemenea, pentru Statele Unite. Apoi, mai este si pozitia geografica, la tarmul Marii Negre si la întretaierea drumurilor dintre Europa de Vest, teritoriul rus si Orientul Mijlociu. Cred ca si acest lucru reprezinta o atractie pentru multi. Multumesc. Îi asteptam 
cu placere. 

Ne-am întâlnit pentru prima oară, anul trecut. De data aceasta, întâlnirea a avut loc la iniţiativa Preşedintelui Clinton şi dânsul a exprimat aprecierile sale referitoare la dezvoltarea pozitivă a relaţiilor bilaterale dintre România şi SUA, precum şi aprecierile referitoare la dezvoltările din ţara noastră, consolidarea proceselor democratice, a statului de drept, precum şi paşii făcuţi în promovarea reformei economice, în tranziţia la economia de piaţă. De asemenea, s-a referit şi la noile dezvoltări privitoare la relaţiile bilaterale.Ne-am exprimat satisfacţia pentru toate aceste schimbări înregistrate pe parcursul anului trecut; am apreciat rolul pe care l-a avut Preşedintele Clinton în această perioadă, de a deschide şi a promova această nouă relaţie dintre ţările noastre, am apreciat decizia Congresului privind acordarea clauzei naţiunii celei mai favorizate şi chiar rezultatele concrete înregistrate imediat după această decizie. Pe parcursul acestui an, relaţiile noastre comerciale au cescut semnificativ, cu 40 la sută, iar companiile şi investiţiile americane au trecut pe primul loc în clasamentul investiţiilor străine în economia românească.Am apreciat aceste realizări. Le considerăm însă modeste, deocamdată, mai ales în domeniul relaţiilor economice, dar credem că reprezintă un climat favorabil.Ne-am întâlnit cu numeroşi reprezentanţi ai cercurilor de afaceri din SUA şi am putut vedea interesul manifestat de companiile americane de a veni în România. L-am rugat pe Preşedintele Clinton să ajute în această direcţie; există multe iniţiative, acest fond pentru promovarea investiţiilor în România... Da, care reprezintă deja un semnal pozitiv şi care poate încuraja toate aceste dezvoltări.În al doilea rând, Preşedintele a apreciat rolul pozitiv pe care îl joacă şi pe care îl poate juca România pentru stabilitatea în zonă. Am avut unele schimburi de opinii referitoare la Iugoslavia, Bosnia şi la paşii care ar putea fi făcuţi pentru a se ajunge la un acord politic şi la pace. Desigur, suntem direct interesaţi, ca vecini, ca zona să devină o zonă stabilă şi să lichidăm aceste surse de conflict. Am apreciat iniţiativa Grupului de contact şi hotărârea Consiliului de Securitate, de natură să sprijine aceste noi dezvoltări pozitive, poziţia Republicii Serbia şi poziţia Preşedintelui Miloşevici. Ideea de a relaxa embargoul în perspectiva ridicării acestuia, reprezintă un lucru încurajator faţă de această dezvoltare pozitivă şi pentru forţele politice care au adoptat 
această poziţie. Considerăm că este un element foarte important pentru stabilizarea zonei şi crearea unui climat mai bun pentru stabilitatea în Europa, în general. Consider, deci, că întrevederea noastră a fost pozitivă, constructivă şi că, de ambele părţi, s-a exprimat dorinţa de a continua şi întări cooperarea noastră. Poftim? Clauza naţiunii celei mai favorizate a creat noul cadru pentru dezvoltarea liberă a relaţiilor. Nu, deoarece tratatul comercial, ce include clauza naţiunii celei mai favorizate, a creat un cadru mai bun pentru dezvoltarea relaţiilor noastre, fiind abordată şi problema impozitelor. Da. Am menţionat rezultatele pozitive înregistrate anul trecut, experienţa pozitivă ce există, datorită relaţiilor avute cu unele companii prezente în România, ca de exemplu Palmolive şi Colgate. Aceste companii au înfiinţat societăţi mixte cu două întreprinderi din Bucureşti şi Braşov; Coca-Cola, Pepsi-Cola, sunt, de asemenea, foarte active. Pepsi-Cola are pete 20 de ani de experienţă cu asemenea societăţi mixte; Coca-Cola a venit după Revoluţie, dar şi-a construit propriile ei fabrici în cinci oraşe diferite.Există şi alte domenii de cooperare, în industria petrolieră există unele companii interesate în realizarea de noi relaţii, deoarece avem o tradiţie îndelungată în industria petrolieră şi petrochimică. În domeniul ingineriei mecanice şi al tehnologiilor informaţionjale, există, de asemenea, unele experienţe bune. Considerăm că aceste domenii sunt de mare interes.De 
asemenea, am solicitat prezenţa oamenilor de afaceri la dezvoltarea şi modernizarea infrastructurilor. Este un element extrem de important şi fundamental pentru tot acest proces de modernizare a economiei noastre. În primul rând, România reprezintă o piaţă extrem de interesantă. Este a doua ţară ca mărime, în Europa Centrală, după Polonia, cu 23 de milioane de locuitori. Ungaria are 10 milioane, Bulgaria 8-9 milioane. Deci, România este, relativ, una dintre cele mai mari ţări din această zonă, cu mari perspective pentru dezvoltare, cu resurse, cu condiţii naturale foarte bune, cu oameni îndemânatici şi tineri, cu o forţă de muncă ieftină şi cu o poziţie geo-stategică foarte interesantă. Ne aflăm la răscrucea dintre Europa Occidentală, spaţiul rusesc şi cel din Orientul Mijlociu. Prin intermediul Mării Negre, avem legături cu Marea Mediterană şi cu Orientul Mijlociu. Bazinul Dunării oferă posibilităţi de legături cu piaţa din Europa Centrală. Deci, cred că există multe puncte de interes pentru a face afaceri în România. S-au purtat discuţii pozitive în timpul vizitei ministrului afacerilor externe la Budapesta şi apreciem noua viziune, mai realistă, a acestui nou guvern, deoarece, realist vorbind, interesele noastre fundamentale sunt comune. Suntem vecini, am convieţuit împreună de-a lungul secolelor, oamenii obişnuiţi ai ambelor ţări privesc problemele nu cu atâta dificultate. Minoritatea maghiară din România reprezintă 7 la sută din populaţie. 7 la sută. 1,7 milioane de maghiari. Ei dispun de toate posibilităţile de a-şi exprima identitatea. Există şcoli în limba maternă; sunt reprezentaţi în Parlament, în consiliile locale; dispun de ziare, teatre, instituţii culturale; deci au posibilitatea de a-şi exprima propria identitate, dar, în acelaşi timp, sunt cetăţeni egali ai acestei ţări şi sunt interesaţi de progresul societăţii româneşti în aceeaşi măsură în care sunt şi ceilalţi cetăţeni.În ceea ce priveşte statele noastre, suntem vecini şi, în fapt, avem relaţii normale, relaţii economice, relaţii umane, există libera circulaţie a cetăţenilor şi cred că toate aceste lucruri sunt în favoarea unor relaţii normale între cele două state. Ambele ţări trec prin aceleaşi procese de tranziţie; ambele ţări sunt interesate să promoveze democraţia şi economia de piaţă, să se integreze în structurile comunităţii europene. Cred că toate argumentele sunt în favoarea realizării acestui proces şi toate motivaţiile duc către realizarea acestui pas important, care include 
şi relaţiile noastre. Bineînţeles, dacă privim numai istoria, am putea găsi unele elemente de discordie, dar cred că trebuie să privim către viitor şi să dezvoltăm acele elemente pozitive care sunt în favoarea ambelor ţări. Acum există discuţii în Parlament asupra noii iniţiative guvernamentale pentru îmbunătăţirea unor previziuni ale Legii din 1991 în ceea ce priveşte marea privatizare, unele prevederi care urmăresc să implice mai mult organismele guvernamentale în acest proces, pentru a înlesni privatizarea întreprinderilor de stat. Există 6700 de asemenea întreprinderi. Din ele, un număr de 700 au fost privatizate. Acum Guvernul îşi propune să elaboreze nişte măsuri pentru a facilita, într-un timp cât mai scurt, realizarea acestei privatizări. Dificultatea constă în lipsa capitalului intern pentru promovarea acestei privatizări. Există două elemente: distribuirea liberă a acţiunilor - 30 la sută din capitalul social al întreprinderilor - pentru a contura primele elemente de participare a populaţiei la acest proces de privatizare şi, apoi, vinderea restului. Există unele propuneri pentru primele trei mii de întreprinderi, să fie privatizate într-un timp mai scurt şi pentru a înlesni schimbarea statutului acestor întreprinderi, de la întreprinderi de stat la întreprinderi cu o cantitate de capital privat mare. Privatizarea este unul din cele mai importante elemente ale reformei economice, căreia dorim să-i imprimăm cât mai mult dinamism, pentru a realiza normalizarea şi dezvoltarea 
investiţiilor în activitatea economică. Este o propunere, o iniţiativă legislativă a Guvernului care se discută acum în Parlament. Cred că este vorba de o dezvoltare pozitivă la scară macro care s-a produs începând din acest an, din martie, această convertibilitate liberă a monedei naţionale şi, de asemenea, această stabilitate a monedei naţionale pe parcursul ultimelor luni. Deci există elemente ale unor tendinţe pozitive la scară macro, cu diminuarea procesului de inflaţie, cu stabilizarea monedei naţionale, cu stoparea declinului producţiei industriale, cu unele semne pozitive de relansare a acestei producţii, şi cu îmbunătăţirea schimburilor externe, a comerţului exterior; volumul exporturilor timp de trei ani a cunoscut o balanţă negativă, cu influenţă negativă şi asupra monedei naţionale şi care a creat datorii. Acum înregistrăm o tendinţă pozitivă la exporturi, care poate crea o dezvoltare mai stabilă. În condiţiile asocierii noastre la Uniunea Europeană, împreună cu celelalte ţări din Centrul Europei, s-a îmbunătăţit contextul relaţiilor noastre cu ţările vestice. În fapt, 40 la sută din comerţul nostru exterior se face cu ţările vestice, cu ţările Europei Occidentale. Aceasta este o latură pozitivă, dar, bineînţeles, există încă probleme în ceea ce priveşte competitivitatea economiei noastre, a produselor noastre, calitatea lor, competitivitatea tehnologică, pentru piaţa europeană şi, de asemenea, există unele limitări din partea Uniunii Europene la produsele metalurgice şi siderurgice şi la produsele agricole. Cred că trebuie să găsim căi noi pentru cooperare, să îmbunătăţim posibilităţile de lărgire a cooperării noastre cu piaţa europeană. Cred că da, deoarece este în interesul ambelor părţi ale continentului. Altfel, există pericolul ca în locul unor bariere politice, militare şi ideologice să se ridice alte bariere, de ordin economic, ce ar putea mări discrepanţele dintre ţările vestice şi cele central şi est-europene, lucru care nu este nici în beneficiul ţărilor noastre, dar nici în cel al ţărilor vestice şi cred că eforturile pentru a dezvolta, pentru a depăşi acest proces de tranziţie şi pentru a crea economii de piaţă competitive în partea noastră din Europa, este în interesul ţărilor vestice de asemenea, pentru că o dată cu potenţialul crescând al economiilor noastre apare un potenţial mai mare de asimilare al produselor de pe pieţele vestice. Cu cât este mai dezvoltată economia, cu atât creşte capacitatea de absorbţie a pieţei, ceea ce este 
în interesul ambelor părţi ale Europei. 

În primul rând, participarea la această sesiune este legată de semnificaţia pe care această sesiune o are în istoria ONU. Anul viitor se vor împlini 50 de ani de la crearea ONU şi, într-un fel, această sesiune este marcată de acest an jubiliar, care este precedat de această sesiune. Noi vom marca, în primul rând, interesul nostru faţă de problematica pusă în dezbaterea sesiunii de către Secretarul General, domnul Boutros Ghali, prin documentul prezentat - Agenda pentru Pace -, ideea ca anul 1995 să fie Anul Păcii, concentrarea eforturilor comunităţii internaţionale, a statelor, pentru prevenirea surselor de conflict, pentru eliminarea conflictelor existente, pentru crearea unui climat care să atenueze sursele de tensiune pe arena internaţională. O a doua temă mare, în care îndeosebi ţările din lumea a treia, ţările slab dezvoltate, sunt deosebit de interesate este Agenda pentru Dezvoltare, problemă căreia ONU, de-a lungul vremii, i-a acordat atenţie. Au fost trei Decenii ale Dezvoltării consacrate acestei probleme, dar cu eficienţă minimă. Problema se pune pe plan mai general: cum să crească eficienţa prezenţei şi acţiunilor atât ca factor de pace, pe de o parte, cât şi ca factor de aşezare pe o bază nouă a relaţiilor internaţionale şi de aşezare a cooperării internaţionale pe obiectivele majore, care să asigure un echilibru în dezvoltarea viitoare, pentru că discrepanţa actuală, care s-a adâncit de-a lungul vremii între ţările bogate şi ţările care se zbat cu mari dificultăţi economico-sociale, riscă să devină sursa cea mai periculoasă, în perspectiva apropiată, pentru stabilitatea şi liniştea internaţională, pentru pacea mondială. De aceea, ea formează obiectul unor preocupări şi noi vrem să şi sugerăm ideea unui Parteneriat pentru Dezvoltare la scară mondială, care să concentreze eforturile şi ale organismelor internaţionale, ale organismelor specializate ale ONU, problemele care se discută în legătură cu reforma organismelor ONU, pentru a da mai multă eficienţă acestei organizaţii ca factor coordonator al organismelor internaţionale, să fie tot mai mult concentrate pe această problematică, care interesează statele lumii, care ne interesează şi pe noi. Pentru că, în Europa, se repetă, oarecum, modelul acestor discrepanţe economice, prin procesele dificile pe care le cunosc ţările din zona noastră, inclusiv România, tranziţia marcând în primul rând un proces de declin la ora actuală, ceea ce a mărit discrepanţele existente între ţările din Vestul şi Estul 
continentului. Or, aceasta afectează interesele tuturor, inclusiv pe cele ale ţărilor dezvoltate. Este o temă care interesează toată lumea: cum să orientăm eforturile tuturor spre eliminarea acestor surse conflictuale. Sigur, nu se discută problemele de detaliu, dar punem problema în contextul acestor preocupări pentru a da mai multă eficienţă structurilor proprii ale ONU în abordarea tuturor acestor probleme. Eu cred că este o tematică şi o problematică ce interesează toată lumea şi cred că sunt aşteptate cu interes toate intervenţiile şefilor de state în abordarea acestor două teme mari, care vor domina agenda sesiunii.

În primul rând, noi am folosit această posibilitate - prezenţa noastră la Washington - pentru a avea o nouă întâlnire cu conducerea Băncii, cu domnul Thalwitz, care este un vechi prieten al României, care a fost partenerul nostru de dialoguri de-a lungul acestor ani şi care ne-a sprijinit în promovarea cooperării active şi în sprijinul Băncii pentru întregul program de reformă economică din România. In primul rând, deci, noi am subliniat rezultatele bune obţinute în ultimul an de zile şi asistenţa şi sprijinul financiar din partea Băncii în promovarea elementelor fundamentale ale reformei economice şi rezultatele obţinute, mai ales în domeniul macroeconomiei, în stabilizarea unor indicatori de bază la nivel macroeconomic. In acelaşi timp, am menţionat preocupările noastre, ale Guvernului român, ale Parlamentului, pentru a continua aceste eforturi şi a transfera tendinţele pozitive din macroeconomie spre microeconomie, spre economia reală şi, în acest context, importanţa verigii esenţiale a reformei economice în această fază - marea privatizare. Am subliniat rolul activ al sectorului privat creat în ultimii patru ani mai ales din sectorul micii producţii, al serviciilor, al iniţiativei individuale în domeniul comerţului, care devine astăzi un suport pentru procesul marii privatizări şi, inclusiv, pentru diminuarea efectelor negative, sociale, ale declinului activităţii economice, în prima fază a acestei tranziţii, dar importanţa, deci, a momentului marii privatizări şi dialogul care are loc astăzi între Guvern şi Parlament, pentru a aduce îmbunătăţiri la legea de bază a privatizării din 1991, care să dea o dinamică nouă, care să mărească ritmul marii privatizări şi să ne permită ca, într-o perioadă scurtă, să schimbăm statutul unui număr cât mai mare de întreprinderi, din întreprinderi cu capital prioritar de stat în întreprinderi cu capital prioritar privat, ceea ce să dea, pe de o parte, o dinamică nouă activităţii economice la microscară a acestor întreprinderi, să aducă resurse pentru deblocarea economico-financiară şi restructurarea economică a acestor întreprinderi şi, în acelaşi timp, să constituie şi un factor de atracţie a capitalului străin, fără de care nu vom putea promova reforma economică şi restructurarea economică la scară mai mare. De asemenea, în al doilea rând, am evocat o serie de domenii în care colaborarea noastră cu Banca este activă, în care s-au şi obţinut o serie de rezultate până acum şi, mai ales, proiecte pe care le avem în viitor 
în vedere - şi în sprijinirea modernizării agriculturii şi sectorului agroindustrial, în promovarea unor proiecte în domeniul infrastructurilor şi dezvoltarea unor sectoare de servicii, turismul şi aşamai departe. Urmează să se dezvolte, în continuare, dialogul pe aceste teme, pentru a concretiza proiectele comune şi, sigur că şi noi, partea română - factorii de stat, factorii economici -, trebuie să se organizeze mai bine pentru ca aceste proiecte să capete finalitate, să capete concreteţe şi aceasta asistenţă să poată fi cât mai eficientă, într-o perioadă cât mai scurtă. Deci, în ansamblu, noi considerăm deosebit de pozitivă conlucrarea noastră cu Banca Mondială, iar rezultatele obţinute la nivel de macro, apreciate şi de Bancă, considerăm că sunt o premisă pentru o activitate viitoare şi o conlucrare viitoare tot mai fructuoasă. În final, nu am spus-o, o spun acum şi domnului Thalwitz, ştim că Banca are un an jubiliar - sărbătoreşte 50 de ani de existenţă, 50 de ani de la Bretton Woods şi de la crearea Băncii Mondiale. ştim că la reuniunea de la Madrid se va evoca inclusiv această pregătire a Băncii pentru anul jubiliar. Vrem să urăm Băncii, ai cărei membri suntem, succes în propria activitate, pentru că, folosind cuvintele Preşedinteli Clinton, "succesul dumneavoastră este succesul nostru", şi vice-versa. 

Cred că a fost o întâlnire foarte utilă. În fond, clauza a fost integrată în Acordul comercial, deci Ministerul Comerţului are şi a avut un rol foarte important în promovarea relaţiilor comerciale dintre ţările noastre. După clauză, precum se ştie, relaţiile noastre comerciale, schimburile noastre au crescut în ultimul an de zile cu 50%, şi am discutat cu secretarul de stat, Ron Brown, cum să dezvoltăm mai departe această cooperare - şi în ceea ce priveşte clauza, pentru a elimina aceste limitări anuale -şi am exprimat, de asemenea, dorinţa ca să vină la Bucureşti cu o echipă de oameni de afaceri, pentru a discuta posibilităţile de lărgire a acestor relaţii. 

S-au încheiat trei zile de activitate intensă, bogată. Prima zi, la Organizaţia Naţiunilor Unite, în afara prezenţei la sesiune, cu o suită de întâlniri cu şefi de state. Au fost relatate toate aceste întâlniri. Aş dori să punctez doar momentul american, începând cu întâlnirea din prima zi cu Preşedintele Clinton, ieri şi alaltăieri, discuţii la Congresul Statelor Unite, la Cameră şi la Senat, cu un număr de senatori şi congresmani, ieri, spre sfârşitul întâlnirii, cu preşedinţii celor două comisii de politică externă. De asemenea, întâlniri la Departamentul Comerţului şi la Departamentul Trezoreriei, Finanţelor. Vreau să spun că în toate aceste întâlniri a dominat o notă distinctă, total deosebită de cea pe care o întâlnisem anul trecut în discuţiile preliminare, când încă se discuta asupra dezbaterii în Congres a Acordului comercial şi, deci, a clauzei. De astă dată, am întâlnit o deschidere totală, o apreciere unanimă a progreselor făcute în această perioadă, pe de o parte, de România, în întreaga dezvoltare internă - şi stabilitate politică şi măsurile pe linia reformei economice - şi dorinţa de consolidare a relaţiilor bilaterale pe toate planurile, existând o apreciere unanimă a acestor progrese înregistrate în ultimul an. Deci, nota distinctă de această dată a fost nu discuţii pe tema unor condiţionări, a unor elemente care să mai fie realizate, rezolvate, soluţionate, ci o singură notă distinctă: cu ce vă putem fi de folos? Spuneţi-ne de ce aveţi nevoie şi cum să vă sprijinim! În această privinţă, pe linie politică, lucrurile sunt relativ mai explicite, clare. Noi am apreciat toată dezvoltarea în cadrul acţiunilor comune pe linia Parteneriatului pentru Pace. Nota dominantă a preocupărilor noastre, asupra cărora am insistat - Parteneriatul pentru Dezvoltare, deci, susţinerea dezvoltării relaţiilor pe linie economică. Există o largă deschidere. Solicitarea noastră primă, începând cu discuţia cu Preşedintele Clinton, terminând la Congres şi la cele două departamente - deschiderea totală în legătură cu clauza, eliminarea oricărei îngrădiri în timp - şi există, din acest punct de vedere, disponibilitate ca să se soluţioneze acest lucru, deci, fără să mai fie nevoie de aprobarea anuală a Acordului şi, deci, a clauzei. De asemenea, cu secretarul pentru comerţ am discutat despre o vizită în România a secretarului pentru comerţ, cu o echipă largă de reprezentanţi ai cercurilor de afaceri, pentru a discuta la faţa locului programe comune de acţiune, pentru a 
lărgi şi cadrul schimburilor comerciale, şi fluxul, influxul, de capital american în diverse domenii de investiţii - în infrastructuri, în programul de restructurare economică industrială, în agricultură şi industrie alimentară. Există o largă receptivitate. Este nota dominantă, distinctă a tuturor acestor discuţii. De asemenea, la Banca Mondială am întâlnit un climat foarte destins. Si la Fondul Monetar Internaţional, domnul Camdessus urmează să vină în România şi vom continua discuţiile. Dar, nota dominantă a fost, de asemenea, de apreciere a performanţelor realizate în contextul Memorandumului semnat împreună şi interesul pentru modul în care se desfăşoară discuţiile pentru accelerarea procesului de privatizare. De asemenea, cu intenţia constructivă, pozitivă, de a ne sprijini în soluţionarea şi în promovarea programelor de asistenţă, despre care s-a discutat. Deci, putem spune că avem un bilanţ fertil, pozitiv şi promiţător, pentru dezvoltarea relaţiilor şi cu instituţiile internaţionale şi cu Statele Unite ale Americii. 

M-aş concentra pe ultimul aspect, având în vedere că despre întâlnirea cu Preşedintele Clinton am mai vorbit şi, de asemenea, s-a relatat pe larg. Aceeaşi notă a caracterizat toate întâlnirile şi discuţiile pe care le-am avut la Washington, în primul rând la Congresul Statelor Unite, al cărei rol în viaţa politică americană este bine cunoscut. Este semnificativ şi important climatul general al discuţiilor pe care le-am avut la Camera Reprezentanţilor şi la Senat, ieri, cu preşedinţii celor două comisii de politică externă de la Senat şi Cameră, discuţii care au fost dominate de acelaşi climat de deschidere totală spre România, de apreciere a progreselor făcute în această perioadă în dezvoltarea vieţii noastre interne şi în dezvoltarea relaţiilor bilaterale dintre Statele Unite şi România. Aş sublinia mai ales nota distinctă care a caracterizat toate aceste întâlniri şi care le-a deosebit de ceea ce înregistrasem anul trecut, când se exprimau rezerve, reţineri, condiţionări în legătură cu promovarea sau nu a aprobării acordului comercial al clauzei. De astă dată, nota comună a fost aprecierea pozitivă şi fără rezerve a progreselor din ţară şi dorinţa de a înainta pe această cale. Peste tot întrebările ridicate au fost: "Ce putem să facem în sprijinul României?" şi "Ce putem să facem pentru a dezvolta relaţiile bilaterale?". Aceeaşi notă şi-a pus amprenta şi asupra întâlnirilor cu cei doi secretari ai comerţului şi ai trezoreriei, în legătură cu dezvoltarea relaţiilor economice dintre ţările noastre. Deci, putem spune că toate aceste întâlniri au marcat climatul radical schimbat şi nota distinctă caracteristică în comparaţie cu discuţiile de acum un an. Putem aprecia această notă pozitivă nouă, acest climat de totală deschidere. Cum am spus, nota distinctă a fost: "Cu ce vă putem sprijini?". Acesta este elementul cel mai semnificativ din punctul de vedere al contactelor, al relaţiilor, al climatului de încredere şi deschidere totală. 

Întâlnirea cu Presedintele Statelor Unite ale Americii a reprezentat momentul politic central al întregii deplasari. Sigur, participarea la Sesiune are importanta ei; ati urmarit discursul pe care Secretarul General al ONU l-a apreciat foarte mult prin tematica abordata. Dar întâlnirea cu Presedintele Clinton cred ca este momentul politic central al deplasarii si as putea spune, si al anului. În primul rând initiativa întrevederii i-a apartinut. El a lansat aceasta invitatie si a fost de parere sa ne întâlnim aici, cu acest prilej. La întâlnirea de astazi a si subliniat ca a tinut neaparat sa avem aceasta întâlnire, pentru a sublinia aprecierea lui si a Administratiei americane pentru evolutia relatiilor noastre bilaterale. A avut chiar o formulare: "Succesele voastre sunt succesele noastre", precum si aprecieri pentru evolutia vietii politice interne, a stabilitatii interne a României, pentru eforturile pe drumul reformei economice, pentru prezenta în viata internationala a României, ca factor de stabilitate în zona si în general. Apoi, s-a referit pozitiv în legatura cu relatiile noastre bilaterale, cu evolutia lor în toata aceasta perioada, exprimând interesul Americii si al Administratiei americane pentru a dezvolta aceste relatii mai departe. Eu am raspuns subliniind interesul nostru pentru relatiile româno-americane si am apreciat meritul personal al Presedintelui si al Administratiei Clinton pentru aceasta deschidere, care a fost marcata ca atare si receptata în România ca o decizie politica a Statelor Unite fata de România. Am relevat toate progresele înregistrate în aceasta perioada, atât pe plan politic, prin maniera deschisa în care au fost abordate relatiile cu noi, prin mesajele pe care le-am primit în cursul anului, punctând, în acest sens, vizita doamnei Allbright la începutul anului, care a exprimat atunci aprecierea politica a Presedintelui Clinton: Statele Unite sunt interesate în stabilitatea zonei si, în particular, în consolidarea proceselor din România. Vizitele ulterioare au avut un rol activ în acest sens, subliniind vizita Secretarului pentru Aparare, care a reprezentat un moment semnificativ. De altfel, evolutia relatiilor pe linie militara este, de asemenea, un moment important, pe care l-am si marcat ca atare, inclusiv prin actiunile comune în cadrul Parteneriatului pentru Pace în Marea Neagra si în Marea Mediterana. În aprecierile sale, Presedintele Clinton a mentionat si acest lucru, ca România a fost prima care a semnat Parteneriatul 
pentru Pace. Iar eu am tinut sa subliniez aprecierea pe care noi am dat-o acestei initiative a Statelor Unite care marca un element în evolutia abordarii acestei probleme, adica un cadru egal pentru toate statele din zona în care ne aflam, tratarea nu discriminatorie, ci egala a tuturor tarilor din regiunea noastra. Am discutat aceasta problema a securitatii egale pentru toate statele din zona europeana si, de asemenea, despre acest cadru de parteneriat, ca un cadru deschis tuturor, fara discriminari. Noi l-am apreciat la vremea respectiva si întâlnirea cu Presedintele Clinton a marcat aceasta apreciere pentru receptivitatea României, pentru faptul ca a fost prima tara care a semnat Parteneriatul pentru Pace. De asemenea, am apreciat evolutia înregistrata pe linie economica si, în acest context, am spus ca în tara, la noi a fost receptata pozitiv, de catre toate fortele, acordarea clauzei. Si, ca un element pozitiv, dupa acordarea clauzei - moment de la care n-a trecut nici un an - s-au majorat schimburile comerciale cu 50 la suta, iar pe planul participarii la investitii Statele Unite au trecut pe primul loc. Deci, am spus ca acesta este doar un început numai, pe care-l consideram înca modest. Aceeasi tema am abordat-o si cu oameni de afaceri, dimineata, si vrem s-o abordam în continuare la Washington. Am avut o întâlnire pozitiva dimineata cu oameni de afaceri, cu o prezenta foarte semnificativa, adica reprezentanti ai unor firme de prestigiu, oameni interesanti care 
au aratat un interes real pentru a veni în România. Am solicitat sprijinul în continuare pentru aceasta orientare, pentru înlaturarea tuturor barierelor privind acordarea clauzei. Este vorba de acea prevedere pentru un an de zile, pe care noi o consideram insuficienta si de aceea i-am solicitat Presedintelui Clinton sprijinul pentru a înlatura aceste restrictii si a ne alinia la conditiile tuturor statelor. Si a promis sprijinul personal.În final, i-am adresat Presedintelui Clinton invitatia de a veni în România. Am sugerat ca aceasta sa aiba loc fie cu prilejul întâlnirii la nivel înalt de la sfârsitul anului, de la Budapesta, a tarilor membre CSCE unde va participa. Presedintele Clinton a spus ca o va face cu placere, ca asteapta momentul când sa vina cu placere în România. Deci, asta a fost în mare. Despre Iugoslavia a fost reciproca exprimarea interesului pentru solutionarea politica a problemelor din regiune. Noi am avut o discutie astazi si cu Alia Izetbegovici, Presedintele Bosniei, si l-am informat pe Presedintele Clinton despre aceste discutii, l-am informat de faptul ca initiativa Grupului de contact, desi poate sa fie si apreciata ca nesatisfacatoare, reprezinta singura platforma, singura solutie pe calea pacii. De aceea, la vremea respectiva eu personal m-am adresat si lui Karadjici, si lui Milosevici, cu sugestia de a accepta Planul de pace ca unica solutie, unica platforma de abordare politica a problemei. I-am spus ca, din partea lui Karadjici, se pare ca a fost o înclinatie spre acceptarea Planului de pace, înaintea întâlnirii de la Pale, si acceptarea unei negocieri cu Grupul de contact, dar Parlamentul de la Pale a adoptat o pozitie dura împotriva Planului de pace. În schimb, Milosevici a avut o pozitie pozitiva. Noi ne-am exprimat aprecierea fata de riscul personal pe care si l-a asumat Milosevici. Cred ca este foarte important ca moment politic sprijinirea pozitiei lui si l-am rugat si pe Presedintele Clinton sa tina seama de faptul ca Milosevici realmente si-a asumat un risc, ca în momentul de fata este atacat si de sârbii bosniaci si de adversari, dar si de unele forte din Serbia, inclusiv de Biserica Ortodoxa. Poate fi un mare pericol bascularea lui Milosevici; el este acum factorul pozitiv si i-am zis Presedintelui Clinton ca trebuie sprijinite momentele pozitive, iar acum este un moment crucial, care poate sa împinga lucrurile spre bine, în sens pozitiv, sau invers.De aceea, am spus ca în momentul de fata trebuie sprijinite momentele 
pozitive, si în primul rând, aceasta pozitie a lui Milosevici. Am apreciat gestul care a fost facut de Consiliul de Securitate ca pe un gest politic, în sprijinul Republicii Iugoslavia, primul pas de slabire a embargoului. Am spus, de asemenea, ca ar fi foarte periculos sa se aplice ridicarea embargoului asupra armamentului si l-am rugat pe Presedintele Clinton sa se reconsidere acest lucru. Mi-a confirmat si Secretarul general al ONU, care a purtat, si el, discutii pe aceasta tema. În discutia pe care am avut-o am subliniat aceasta idee: ridicarea embargoului de arme poate sa aiba urmari, consecinte greu de controlat care sa duca la un razboi total în Bosnia. Deci, eu zic ca a fost, si pe tema iugoslava, o discutie foarte pozitiva, de substanta, constructiva. Am tinut sa-l informez pe Presedintele Statelor Unite si de discutia cu Izetbegovici, care m-a rugat sa transmitem un mesaj. Am receptat o anumita deschidere din partea lui printr-un mesaj catre Milosevici pentru recunoasterea explicita a Bosniei ca stat, care poate sa însemne un motiv pentru el de a sprijini ridicarea embargoului. Din contra, a exprimat aprecieri pozitive pentru procesele de la noi, a exprimat aprecieri pentru tot ceea ce facem, pentru eforturile pe care le facem pe plan intern si pe plan international, a subliniat si interesul Statelor Unite de a ne sprijini în tot, cu formula pe care am spus-o: "Succesele voastre sunt si ale noastre". N-a ridicat nimic în legatura cu scrisoarea unor parlamentari împotriva 
desemnarii ambasadorului Moses în România. Eu i-am spus ca salutam si ca îl primim cu caldura pe ambasadorul pe care el l-a desemnat si am apreciat aceasta numire ca un gest pozitiv de o parte si de alta. L-am prezentat pe noul nostru ambasador în Statele Unite, pe care îl primise si îl cunoscuse. Domnul Mihai Botez este singurul ambasador care are o diploma din partea fostului guvernator de Arkansas, care acum este Presedintele Statelor Unite ale Americii. 

Cea de-a doua zi a vizitei în Statele Unite, la Washington, a fost marcată în primul rând de întâlnirile şi discuţiile cu membrii Congresului Statelor Unite, cu senatorii Mitchell şi Dole cu reprezentanta Camerei Reprezentanţilor, doamna Kennelly, unul din susţinătorii moţiunii pentru aprobarea Acordului Comercial şi, deci, a clauzei naţiunii celei mai favorizate. Doamna Kennelly a fost, de asemenea, cea care a facilitat întâlnirea cu vreo 20 şi ceva de membri ai Congresului Statelor Unite. Cred că acesta a fost momentul cel mai semnificativ, dominant al întâlnirilor şi convorbirilor din cea de-a doua zi, dominate de un climat foarte constructiv. Toţi au exprimat satisfacţia pentru progresele pe care le înregistrează România pe linia consolidării proceselor democratice a statului de drept, pentru eforturile depuse în sensul promovării tranziţiei spre economia de piaţă. De asemenea, cu toţii au constatat efectele pozitive ale acordării clauzei naţiunii celei mai favorizate, concretizate în rezultatele din ultimul an pe linia extinderii relaţiilor comerciale între ţările noastre şi în prezenţa activă în domeniul investiţiilor, Statele Unite situându-se astăzi pe primul loc în ceea ce priveşte investiţiile de capital străin în România.De asemenea, am discutat despre perspectiva extinderii clauzei naţiunii celei mai favorizate în perioada următoare, prin eliminarea acestei limitări la o perioadă de un an, cu aprobarea anuală. Acest lucru pe care l-am discutat ieri şi cu Preşedintele Clinton şi am găsit o înţelegere şi o atitudine deschisă în sprijinul unei asemenea idei. În general, s-a exprimat satisfacţie pentru evoluţia relaţiilor noastre şi dorinţa sinceră de a acţiona în continuare pentru a consolida acest climat al deschiderii, diversificării şi lărgirii relaţiilor bilaterale româno-americane. Ţinând seamă de rolul deosebit pe care-l joacă Congresul în viaţa politică a Statelor Unite, mi se pare semnificativă această zi şi discuţiile pe care le-am avut cu reprezentanţii Congresului. Noi am participat la deschiderea Muzeului Holocaustului şi, în primul rând, întâlnirea cu directorul Muzeului a vrut să semnifice climatul bun pe care l-am avut în colaborarea cu această instituţie. Deci, directorul Muzeului a exprimat mulţumiri pentru colaborarea noastră, precum şi dorinţa de a ameliora pe mai departe aceste relaţii. În esenţă, dânşii doresc să aibă acces la o serie de materiale de arhivă care să îmbogăţească şi să diversifice materialele infomative ale Muzeului, 
conlucrare pe care o desfăşoară cu toate ţările europene. De altfel, s-au şi primit răspunsuri pozitive de la câteva instituţii româneşti şi am înţeles că mai sunt anumite probleme de discutat cu Arhivele Statului. Deci, aceasta a fost o chestiune particulară. Altminteri, s-a exprimat o apreciere pozitivă a climatului care a domnit şi domneşte în relaţiile noastre cu această instituţie americană - Muzeul Holocaustului. Acest Consiliu este o instituţie foarte interesantă, la care participă oameni de prestigiu din cercuri politice, oameni cu funcţii active sau cu funcţii trecute în instituţiile statului - la Departamentul de Stat, la Departamentul de Apărare, în instituţiile strategice, cercetători, politologi care abordează teme actuale ale vieţii politice internaţionale. A fost solicitarea acestei instituţii de a avea o întâlnire cu prilejul vizitei noastre la Washington şi, de comun acord, am stabilit această temă: locul relaţiilor româno-americane în lumea contemporană. Am prezentat o expunere introductivă cu aprecierile noastre în legătură cu locul şi rolul acestor relaţii pe plan bilateral, ca factor în viaţa internaţională, în viaţa continentului nostru, în zona în care ne aflăm şi deschiderile noi care au marcat relaţiile noastre şi interesul reciproc pentru extinderea lor în contextul lumii în schimbare, cu problematica generală a noului climat politic, a noii arhitecturi politice intrnaţionale, a proceselor care au loc pe continentul european, în domeniul securităţii, 
în domeniul relaţiilor economice, al proceselor de integrare şi, de asemenea, problematica dificilă pe care o prezintă integrarea economică pe continent, ca şi în contextul economiei mondiale. După aceea a urmat un dialog foarte interesant, un sistem aplicat în acest cadru de discuţii oarecum cu caracter profesional - întrebări şi răspunsuri pe temele cele mai diverse. 

Am primit cu mare plăcere invitaţia pe care mi-aţi adresat-o de a participa la manifestările organizate cu prilejul împlinirii unei vârste memorabile - o jumătate de mileniu - de către unul dintre monumentele clasice şi simbolice ale artei noastre medievale, Biserica din Borzeşti, ridicată de către cel pe care, de generaţii şi generaţii, poporul român l-a aşezat în rândul părinţilor Moldovei, ai Patriei. Este Ştefan cel Mare şi Sfânt, apărător de glie şi ziditor de patrie, atlet al creştinităţii, proslăvit încă din timpul domniei sale, care s-a confundat cu o epocă de strălucită afirmare pe multiple planuri - politico-diplomatic, economic, militar şi, nu în cele din urmă, artistic. El a apărat şi a fost preocupat de destinul neamului său întreg, al "celorlalte ţări Româneşti", cum glăsuiau solii săi la Veneţia la scurt timp după marile sale biruinţe pe câmpul de luptă. Dar de ce şi-a legat numele marele Domn de aceste meleaguri, de Borzeşti? Sub acest aspect va trebui să ţinem seama de fapte la care ne trimite însăşi legenda şi pe care, mai aproape de noi, un Nicolae Iorga şi un Mihail Sadoveanu le-au consacrat prin scrisul lor. De Borzeşti, se spune, au fost legaţi anii frumoşi ai copilăriei viitorului Domn, care, ajuns în culmea gloriei şi în anii de maximă înflorire ai Moldovei, s-ar fi decis, după obiceiul timpului, să lase un semn al trecerii sale pe aici. Voinţa-i s-a concretizat în Biserica Borzeşti, monument de rezistenţă al arhitecturii ştefaniene, ridicat - după cum desprindem din frumoasa pisanie - în cel de-al 38-lea "an curgător" al domniei, mai precis în perioada 9 iulie 1493 - 12 octombrie 1494. Prin originalitatea sa, judecată în raport cu timpul când a fost zidit, monumentul a atras atenţia şi laudele celor mai avizaţi specialişti ai noştri în domeniul istoriei artei feudale. Dintre aceştia, G. Balş observa cu deplin temei în anul 1926 că Biserica cu hramul Adormirea Maicii Domnului din Borzeşti "e un tip care pare, pe dinafară, mai simplu... Seamănă cu bisericile din Piatra şi din Războieni; este, totuşi, în simplicitatea ei, elansată şi elegantă, atât în afară cât şi înăuntru". S-a spus, în chip justificat, că Istoria este o Mare Carte de la care pornim şi la care ne întoarcem în activitatea noastră cotidiană. Cu atât mai mult, acest lucru este fundamentat în cazul personalităţii lui Ştefan cel Mare pe care o celebrăm astăzi, aici şi acum, reuniţi la Borzeşti. Când, în aprilie 1457, el a venit să ocupe tronul ţării, ea coborâse - treptat 
dar sigur după moartea lui Alexandru cel Bun - pe povârnişul decăderii, din cauza luptelor neîntrerupte dintre grupările boiereşti avide de putere şi de averi. Cu o impresionantă consecvenţă şi forţă, Ştefan a urmărit să întărească autoritatea domniei şi să asigure prosperitatea ţării. A desfăşurat, cu această finalitate, o vastă şi utilă activitate de organizare politico-administrativă şi militară, a căutat şi a reuşit să refacă domeniul domnesc risipit de predecesorii săi, a stimulat activitatea economică şi constructivă, viaţa artistică şi religioasă. Ştefan cel Mare a fost un diplomat deosebit de abil, căutând să rezolve grelele probleme ale ţării, înconjurată în mare parte de duşmani, şi pe calea tratativelor. Şi-a căutat aliaţi, adesea şi la mari depărtări, numai pentru a nu fi surprins izolat de adversarii săi. A înţeles pericolul pe care-l prezenta în epocă Imperiul otoman pentru Moldova şi pentru popoarele Europei şi s-a străduit să le unească pentru a rezista laolaltă în faţa ameninţărilor teribile. Aceasta a constituit o constantă a politicii externe a Moldovei Ştefaniene. Dar, mai mult decât oricare dintre predecesorii săi pe tronul Moldovei, Ştefan a trebuit să poarte războaie în interesul ţării. El a dispus de resurse umane şi materiale mai limitate decât oricare dintre duşmanii săi, dar a ştiut să le folosească în mod magistral, obţinând victorii de răsunet european. Faptele sale de arme, succesele sale l-au impus atenţiei contemporanilor, astfel că, în timp, nu 
numai prietenii, ci şi duşmanii au văzut în el pe unul dintre cei mai străluciţi comandanţi ai veacului al XV-lea. Ştefan cel Mare s-a impus, de asemenea, prin grija pe care a acordat-o construcţiilor cu caracter militar, laic şi religios, prin sprijinul acordat permanent dezvoltării activităţii culturale. S-a vorbit şi se vorbeşte despre o epocă a lui Ştefan cel Mare în domeniul creaţiei arhitectonice şi artistice ca despre un timp de mare înflorire a acestor manifestări ale geniului poporului nostru. Într-un atare context, Biserica din Borzeşti, peste veacuri, întruchipează o piesă de rezistenţă produs al acelei epoci înfloritoare, constituindu-se şi într-un "mesaj" al vremurilor apuse către timpul prezent! 

Învăţământul nostru universitar trăieşte astăzi un moment festiv! Sper că şi anul acesta facultăţile îi vor primi pe tineri cu aceeaşi atmosferă de sărbătoare, care, pentru generaţii de-a rândul, a marcat deschiderea anului universitar. Când sălile şi coridoarele aşteaptă liniştite, când manualele şi cursurile poartă parfumul inconfundabil al literei proaspăt tipărite, orice tânăr se simte ca în faţa unei călătorii fascinante, călătoria cunoaşterii. Alături de ei, cadrele didactice, oamenii care şi-au asumat rolul nobil şi de mare răspundere al dascălului, ştiu mai bine ca oricine că începutul de an universitar este o deschidere spre cunoaşterea şi înţelegerea profundă a lumii, un start pe drumul muncii creatoare şi al autodefinirii spirituale. Învăţământul superior românesc se află la un moment de răscruce, după o lungă perioadă de stagnare structurală, urmată de exploziile cantitative începute în 1990. Procesele de tranziţie, dintre care unele au provocat stări de confuzie şi instabilitate, o serie de limitări impuse învăţământului de involuţiile din domeniul economic s-au resimţit negativ şi în mediul universitar. Au apărut şi aici fenomene specifice trecerii de la un tip de organizare la altul - cel nou fiind încă nestructurat. Speranţa societăţii româneşti se îndreaptă azi spre sistemul de învăţământ şi spre energiile tinerei generaţii. Învăţământul universitar reprezintă principalul instrument de reconstrucţie spirituală, de pregătire profesională a tinerei generaţii, de racordare a acestei pregătiri la standardele lumii contemporane. Într-o epocă de explozie a informaţiei, de transformare a ştiinţei şi cunoaşterii într-o puternică forţă de propulsie a progresului, într-o perioadă în care factorul uman determină decisiv evoluţia economică şi socială, este firesc, este obligatoriu ca învăţământul să se bucure de importanţa unei priorităţi naţionale, a unei veritabile opţiuni strategice. Împreună cu cercetarea ştiinţifică, învăţământul reprezintă un factor hotărâtor al schimbării sociale şi al integrării României în circuitul de idei şi de valori al lumii de azi. Contribuţia universităţilor ca medii fertile pentru gândirea creatoare este decisivă în orientarea pe care o va lua tranziţia noastră istorică. Sistemul universitar se află în faţa exigenţei de a-şi orienta programele spre viitor, spre noile frontiere ale cunoaşterii, pentru a pregăti tânăra generaţie în lumina exigenţelor lumii de mâine. Astăzi, între societăţi are loc o competiţie dură pentru 
un loc cât mai bun sub soare. În această cursă, poziţiile cele mai favorabile vor fi câştigate de acele societăţi care investesc în formarea spirituală a oamenilor, în sistemul de instruire şi educaţie, domeniu ce devine prioritar în contextul politicilor globale.Inţeleg dificultăţile multiple pe care le cunoaşte învăţământul, atât în planul dotării sale materiale, cât şi în cel al salarizării personalului didactic. Gândurile noastre se îndreaptă spre cadrele didactice universitare, în speranţa efortului disciplinat care dă roade!

Domnule Preşedinte, Domnule Secretar General, Doamnelor şi domnilor parlamentari, 1. Doresc să vă mulţumesc în modul cel mai cordial pentru invitaţia de a lua cuvântul în cel mai reprezentativ for al democraţiei europene. Imi face plăcere să mă adresez Adunării parlamentare sub preşedinţia Dumneavoastră, domnule Preşedinte Miguel Angel Martinez, vechi şi statornic prieten al României. Pentru noi, românii, acest moment are o semnificaţie specială, cu atât mai mult cu cât el coincide exact cu prima aniversare a admiterii României în Consiliul Europei, la recomandarea Adunării parlamentare. Folosesc acest prilej pentru a vă exprima întreaga gratitudine pentru sprijinul acordat cererii noastre. Dezvoltările care au avut loc în România în ultimul an atestă în mod elocvent că, prin decizia din 4 octombrie 1993, Consiliul Europei a adus o contribuţie considerabilă la accelerarea şi consolidarea instituţiilor democratice din România. Am dori să remarcăm, şi cu acest prilej, aportul deosebit şi spiritul de cooperare al domnilor Friedrich Koenig şi Gunnar Jansson în această privinţă. Profit de această ocazie pentru a exprima doamnei Catherine Lalumière întrega noastră apreciere pentru remarcabila activitate desfăşurată în calitatea sa de secretar general în cinci ani de transformări fără precedent de pe continentul european, precum şi recunoştiinţa sinceră pentru sprijinul acordat candidaturii României. Doresc, în acelaşi timp, să reînnoiesc domnului Daniel Tarschys cele mai calde felicitări pentru alegerea sa în funcţia de secretar general al Organizaţiei, să-i urez deplin succes în îndeplinirea înaltelor răspunderi cu care a fost investit şi să îl asigur de întregul nostru sprijin. 2. În expunerea pe care am avut prilejul să o prezint la Conferinţa la nivel înalt de la Viena, din octombrie trecut, am evocat cauzele şi urmările Revoluţiei române din 1989, angajarea totală a naţiunii pe drumul democraţiei, ca parte centrală a hotărârii sale irevocabile de a se integra în structurile europene, precum şi importanţa pe care o atribuim rolului Consiliului Europei în procesul de regenerare istorică a societăţii româneşti şi în construcţia unei Europe unite, democratice, paşnice şi prospere. Găsesc că este potrivit acum să prezint, succint, evoluţiile care au avut loc în societatea românească în ultimul an şi principalele noastre preocupări în prezent. 3. Pe planul politicii interne, două au fost şi rămân preocupările noastre centrale: dezvoltarea şi consolidarea cadrului 
normativ, legislativ şi instituţional al statului de drept şi funcţionarea normală a instituţiilor specifice unei societăţi democratice moderne, pe de o parte, tranziţia la economia de piaţă şi restructurarea economică pe de altă parte. Prin aderarea la Convenţia europeană a drepturilor omului şi la zece din Protocoalele acesteia, prevederile principalului instrument al Consiliului Europei au devenit, conform Constituţiei ţării, parte integrantă a dreptului intern românesc. Astăzi au fost depuse pe lângă Secretarul general al Consiliului instrumentele de ratificare a Convenţiei europene pentru prevenirea torturii, a pedepselor sau tratamentelor inumane, degradante şi a celor două Protocoale ale sale. Aceasta completează sistemul de garanţii şi protecţie al drepturilor şi libertăţilor fundamentale ale omului în România. A fost semnată, totodată, Carta europeană asupra autonomiei locale, ca expresie a preocupării majore pentru o redistribuire a răspunderilor între organele centrale, judeţene şi locale din România, în consonanţă cu cererile funcţionării societăţii moderne. În Parlament se află, în stadiu de examinare, proiectul legii Învăţământului, la a cărui elaborare au contribuit, cu consideraţii şi sugestii, experţi ai Consiliului Europei. În atenţia Parlamentului se află, de asemenea, proiectul legii minorităţilor, ale cărui prevederi ţin cont pe deplin de standardele Consiliului Europei, CSCE şi ONU în materia drepturilor persoanelor aparţinând minorităţilor naţionale. Libertatea 
de expresie este o realitate în societatea românească. Presa, radioul şi televiziunea se manifestă cu deosebită vigoare ca exponenţi ai opiniei publice. Importante ziare de circulaţie naţională, precum şi numeroase posturi de radio şi televiziune locale îşi desfăşoară activitatea în mod curent, contribuind la dezbaterea principalelor probleme care preocupă opinia publică românească. 4. În ce priveşte trecerea la economia de piaţă şi restructurarea economică suntem în poziţia de a putea spune ca momentul cel mai greu de după Revoluţie a fost depăşit. În acest an, a fost stopat declinul producţiei industriale, înregistrând o uşoară creştere a acesteia, ca o premisă spre relansarea economică a ţării. Agricultura a ieşit din starea de criză din ultimii ani. Recolta din acest an acoperă integral nevoile de consum ale populaţiei şi permite, totodată, completarea rezervelor de stat şi un export important de produse agricole. Prin politica monetară şi fiscală, s-a ajuns la reducerea radicală a ratei inflaţiei, la stabilizarea monedei naţionale şi a ratei de schimb. S-au înregistrat paşi însemnaţi în direcţia redresării balanţei comerciale externe şi a refacerii rezervelor valutare ale statului. Aceasta a sporit încrederea în perspectivele şi potenţialul economiei româneşti, conducând la creşterea vizibilă a interesului investitorilor străini pentru România. În vederea stimulării acestui interes, Parlamentul a amendat legea privind regimul investiţiilor străine în ţara noastră prin oferirea unor garanţii suplimentare şi a unor condiţii de încurajare a marilor investiţii, în special în domeniul productiv. În prezent, societatea românească se află într-un moment extrem de important al reformei, acela al "marii privatizări", privind peste 6000 de întreprinderi de stat. In atenţia Parlamentului se află acum măsurile propuse de guvern pentru accelerarea acestui proces. Sperăm că aceasta va stimula mersul reformei şi al restructurării economice nu numai prin atragerea resurselor şi acumulărilor interne ci şi a capitalului şi creditelor externe, care, în final, vor avea un efect pozitv asupra calităţii vieţii şi a condiţiilor de viaţă ale oamenilor. În această perspectivă, România a decis să semneze astăzi Carta Socială Europeană. Am întreprins acest act cu convingerea că ţelul suprem al tuturor reformelor, politice şi economice, în care suntem angajaţi trebuie să rămână ameliorarea condiţiei umane a fiecărui membru al societăţii. 5. Pentru România, ţară situată la intersecţia 
marilor axe geo-strategice ale continentului, asigurarea păcii şi stabilităţii la scara întregii Europe este o chestiune de interes vital. De aceea, orientarea centrală a politicii externe româneşti se inspiră din decizia strategică adoptată în prima zi a Revoluţiei româneşti sprijinită, atunci şi acum, de toate forţele politice ale ţării - integrarea deplină în toate structurile europene, politice, economice şi de securitate. Această decizie nu a fost decât una firească, având în vedere că, prin civilizaţie, cultură, istorie şi poziţie geografică, naţiunea română a fost întotdeauna parte inseparabilă a culturii şi civilizaţiei europene. Pentru noi, Revoluţia din 1989 a fost începutul refacerii şi amplificării, în condiţii noi, a legăturilor tradiţionale cu celelalte naţiuni europene. Este semnificativ în acest sens faptul că, la mai puţin de trei luni de la victoria Revoluţiei din decembrie 1989, România şi-a exprimat oficial opţiunea pentru aderarea la Consiliul Europei. În această viziune, pe lângă participarea la activităţile Consiliului Europei şi CSCE, România dezvoltă o cooperare amplă, care se extinde rapid, cu Uniunea Europeană, NATO şi cu Uniunea Europei Occidentale. Este un motiv de satisfacţie într-adevăr, ca odată, cu ultimele două ratificări, Acordul de asociere la Uniunea Europeană va intra în vigoare într-un viitor apropiat. Se vor crea astfel condiţii pentru accelerarea pregătirilor necesare, care, ştim, nu vor fi uşoare, în vederea admiterii României ca 
membru al acestei organizaţii. În acelaşi spirit, noi am salutat iniţiativa SUA privind Parteneriatul pentru Pace şi am semnat recent Programul individual de Parteneriat între România şi NATO. O cooperare interesantă dezvoltăm cu UEO, în calitatea noastră de partener asociat. Cu această organizaţie avem o experienţă pozitivă de cooperare în acţiunea de verificare a respectării în zona Dunării, a sancţiunilor instituite de Consiliul de Securitate faţă de Serbia şi Muntenegru. Domnule Preşedinte, 6. Este un fapt general admis că la înfăptuirea obiectivului unei Europe unite, democratice, paşnice şi prospere concură mai multe organizaţii şi instituţii, printre care CSCE, Consiliul Europei, UE, NATO, UEO. O contribuţie importantă la realizarea acestui obiectiv o aduc programele europene ale ONU şi ale unora din instituţiile sale specializate, în special UNESCO, OIM, OMS şi FAO, precum şi Comisia Economică ONU pentru Europa. Printre aceste organizaţii, Consiliul Europei joacă un rol distinct. Consiliul Europei este o organizaţie cu vocaţie cu adevărat pan-europeană care oferă un cadru politic pentru schimburi de vederi între toate ţările europene în problemele de interes comun, legate de funcţionarea instituţiilor democratice şi consolidarea democraţiei, asigurarea drepturilor omului şi afirmarea statului de drept. Ele reprezintă esenţa activităţii Consiliului Europei şi ocupă în prezent un loc central în raporturile dintre state. Problemele respectării şi protecţiei drepturilor omului se găsesc într-o relaţie directă cu gradul de stabilitate atât pe plan naţional cât şi paneuropean. De aceea, crearea unui spaţiu democratic european constituie o componentă esenţială a stabilităţii şi securităţii pe continent, sau, cum s-a mai spus, dimensiunea democratică a acestora. 7. De pe această poziţie, Consiliul Europei desfăşoară în prezent în aplicarea deciziilor Conferinţei la nivel înalt de la Viena, activităţi prioritare de cea mai mare însemnătate pentru viitorul păcii şi securităţii europene. Ele vizează, pe de o parte, consolidarea bazei convenţionale a protecţiei drepturilor omului, inclusiv a drepturilor persoanelor aparţinând minorităţilor naţionale. Pe de altă parte, Consiliul Europei acţionează în direcţia extinderii cooperării statelor europene în combaterea manifestărilor de rasism, xenofobie, antisemitism şi intoleranţă, care tind să submineze fibra democratică a naţiunilor europene şi, implicit, stabilitatea pe continent. Acţiunea Consiliului în cele două 
direcţii prioritare se constituie într-un adevărat Parteneriat pentru democraţie şi stabilitate în Europa, la care România doreşte să-şi aducă o contribuţie constructivă. Din cauza politizării excesive a problemei minorităţilor, am fost tentaţi să tratăm această temă ca pe o sursă de tensiune şi potenţial conflict. În realitate, existenţa pe tot intinsul continentului nostru a minorităţilor etnice poate şi trebuie să fie privită dintr-un punct de vedere total diferit. În condiţiile în care persoanele aparţinând minorităţilor naţionale îşi văd clar protejate drepturile de cetăţeni egali şi loiali ai statelor pe al căror teritoriu locuiesc, inclusiv valorile lor culturale şi spirituale care dau strălucire şi unicitate diversităţii culturale europene, minorităţile - părţi integrante ale societăţilor în care trăiesc - trebuie privite ca factori de apropiere, ca punţi de legătură între naţiunile europene. O asemenea abordare a problemei minorităţilor constituie fundamentul solid pe care se pot clădi adevărate raporturi de bună vecinătate între state - cerinţă de deosebită însemnătate şi de mare actualitate. Noi înţelegem ca, pentru atingerea acestui obiectiv, este necesar ca eforturile desfăşurate în cadrul Consiliului să fie acompaniate de acţiuni la nivel regional, naţional şi local. În acest spirit, noi am salutat iniţiativa Uniunii Europene privind Pactul de Stabilitate şi ne-am manifestat disponibilitatea de a conlucra cu celelalte state interesate pentru realizarea obiectivelor 
acestei propuneri. Cu aceeaşi convingere, dezvoltăm o cooperare pozitivă cu Înaltul Comisar al CSCE pentru minorităţi. Pe plan bilateral, ne bucurăm că raporturile noastre cu Ungaria evoluează spre instaurarea între cele două state vecine, care sunt legate de atâtea interese comune, a unor relaţii de bună vecinătate şi cooperare amicală, în avantajul reciproc. Convorbirile purtate cu prilejul recentei vizite a ministrului român de externe la Budapesta au pus la lumină disponibilitatea ambelor părţi de a intensifica negocierile pentru finalizarea în cel mai scurt timp a Tratatului de bună vecinătate şi cooperare româno-ungar. Problemele care mai rămân de soluţionat nu sunt de nerezolvat: în Europa acestui sfârşit de secol nu trebuie să mai existe rezerve faţă de reafirmarea într-un tratat a inviolabilităţii frontierelor, după cum standardele Consiliului Europei în materia drepturilor omului permit convenirea fără dificultăţi a unor dispoziţii reciproc acceptabile privind minorităţile naţionale din cele două ţări. Având convingerea că liniştea şi securitatea unei ţări decurg, în primul rând din cultivarea unor relaţii bune cu vecinii, România se pronunţă şi acţionează pentru dezvoltarea unor raporturi de bună vecinătate şi de largă cooperare cu toate celelalte state vecine. În cazul Republicii Moldova, cu care împărtăşim întreaga noastră istorie, precum şi cultura, limba şi valorile spirituale comune, noi am sprijinit şi sprijinim dezvoltarea acestui tânăr stat, în conformitate cu dorinţa şi aspiraţiile populaţiei sale. În acelaşi timp, fiind tot un stat românesc, este firesc să susţinem dezvoltarea între cele două state a unor raporturi de largă şi strânsă colaborare, pe plan politic, economic şi uman în perspectiva clădirii unui spaţiu economic şi cultural comun. Domnule Preşedinte, 8. România împărtăşeşte pe deplin preocupările care se manifestă la Consiliul Europei - în Adunarea parlamentară, în Comitetul de Miniştri şi în Secretariat - pentru creşterea eficacităţii acţiunii acestei organizaţii. Una dintre aceste teme, care face obiectul dezbaterilor dumneavoastră chiar în după-amiaza acestei zile, este legată de lărgirea în continuare a componenţei Consiliului Europei şi consecinţele acesteia. Multe întrebări se pun, în acest context, cu privire la admiterea Rusiei. Aceste întrebări sunt generate în mare măsură, de faptul că, pentru prima dată după război, această putere este pe punctul de a deveni parte la o organizaţie europeană fără contraponderea politică 
a SUA. Poziţia noastră porneşte de la câteva considerente de principiu, În primul rând, Consiliul Europei, prin statut, este o organizaţie de vocaţie paneuropeană şi, pentru înfăptuirea principalului nostru obiectiv - crearea unui spaţiu democratic la scara întregii Europe - este necesar ca din această organizaţie să facă parte toate statele europene. Nu încape îndoială că Rusia este un stat european şi că este în interesul major al păcii şi securităţii pe continent integrarea sa în procesul general de dezvoltare democratică. Admiterea Rusiei în Consiliul Europei, cu respectarea criteriilor stabilite şi cu asumarea obligaţiilor pe care le presupune calitatea de membru, constituie, în acelaţi timp, după părerea noastră, cel mai bun sprijin pe care Consiliul îl poate acorda transformărilor democratice din Rusia. În acelaşi spirit şi pentru aceleaşi raţiuni, sprijinim admiterea în Consiliul Europei în viitorul apropiat a Republicii Moldova, Ucrainei, Albaniei, Letoniei şi a celorlalte state candidate. Considerăm, totodată că este în interesul nostru comun să dăm un răspuns pozitiv aspiraţiilor Gruziei, Armeniei şi Azerbaijanului, care prin istorie, civilizaţie şi poziţie geografică sunt strâns legate de Europa, de a adera la Consiliul Europei. Folosesc acest prilej pentru a adresa delegaţiei Andorei la prezenta sesiune a Adunării parlamentare cele mai calde felicitări pentru adoptarea, în şedinţa de ieri, a recomandării de admitere a acestei ţări de veche cultură latină în 
această mare organizaţie. 9. O altă problemă de interes comun, a cărei soluţionare este de însemnătate decisivă pentru realizarea spaţiului democratic european, priveşte reabilitarea economică a ţărilor din Europa Centrală şi de Est şi integrarea efectivă a economiei acestor ţări în cea europeană. Pentru noi, nu există alternativă raţională la succesul reformelor şi restructurărilor economice. Un eşec al programelor de transformare în care suntem angajaţi ar însemna nu numai perpetuarea sărăciei şi pericolul izbucnirii unor noi conflicte, inlcusiv sociale, dar şi creşterea fenomenelor emigraţiei, intoleranţei, terorismului, xenofobiei, traficului de droguri în toată Europa. După părerea noastră, o Europă stabilă nu poate fi decât una democratică şi prosperă, ferită de conflicte sau ameninţări zonale. Asistenţa şi sprijinul acordate ţărilor Europei Centrale şi de Est de către Consiliul Europei şi alte organizaţii, pentru care suntem recunoscători, sunt deosebit de utile pentru cerinţele imediate ale programelor de modificare a fizionomiei politice, economice şi sociale ale statelor respective. Dar ele sunt total insuficiente pentru satisfacerea cerinţelor dezvoltării unei economii moderne. Ceea ce se cere nu este asistenţă sau ajutor, ci o schimbare fundamentală a abordării problemelor tranziţiei din ţările Europei Centrale şi de Est prin dezvoltarea unei cooperări la scara continentului, a unui Parteneriat economic care să facă posibilă eliminarea barierelor ce continuă să menţină Europa într-o îngrijorătoare şi periculoasă stare de scindare, în care "Cortina de fier" politică şi ideologică riscă să fie înlocuită de una economică. Desigur, Consiliul Europei nu are mijloace materiale care să susţină un asemenea efort de dimensiuni gigantice, dar el este în măsură, ca principal for politic paneuropean, să contribuie la formarea une conştiinţe europene în favoarea organizării unui efort masiv a unei adevărate solidarităţi europene, a unui Parteneriat pentru Dezvoltare, care să asigure succesul reformelor din Centrul şi Estul Europei, în interesul comun al păcii, înţelegerii şi stabilităţii. Pentru a nu compromite ideea nobilă a organizării democratice a societăţii într-o întinsă parte a continentului, cu repercursiuni imprevizibile pentru Europa, asigurarea succesului acestor reforme este o condiţie sine qua non. 10. În ce ne priveşte, opţiunea noastră pentru integrarea în Uniunea Europeană este clară şi ireversibilă. Ştim că drumul pe care îl avem de parcurs 
pentru a răspunde exigenţelor cooperării în această organizaţie nu este uşor şi nici scurt. Suntem conştienţi, de asemenea, că efortul principal pentru construirea unei economii moderne, rentabile şi competitive trebuie să-l facem noi înşine. Aceasta este singura noastră şansă pentru a ne înscrie pe traiectoria naţiunilor dezvoltate şi prospere ale lumii. Considerăm că un rol important în dezvoltarea noastră economică, în drumul spre integrarea europeană îl are cooperarea regională. De aceea, România manifestă un interes activ faţă de programele de cooperare din zona Mării Negre, din bazinul Dunării şi din Europa Centrală. Aceste proiecte nu sunt şi nu pot fi privite ca soluţii alternative la integrarea europeană. Ele pot fi paşi importanţi pentru stabilitate şi dezvoltare, condiţii necesare ale integrării europene. Avem în vedere ca, după soluţionarea conflictului din fosta Iugoslavie, să sprijin pe toate căile relansarea cooperării balcanice. În orientarea noastră spre integrarea europeană şi cooperarea regională - ca mijloc de accelerare a dezvoltării şi de întărire a stabilităţii în zonele respective - nu pierdem din vedere nici tendinţele de integrare economică la scara globală. Aceasta ne determină, spre a fi în pas cu spiritul şi realităţile timpului, să dezvoltăm raporturile noastre de colaborare cu state din alte zone geografice, cu care avem legături tradiţionale, în primul rând SUA. Din convorbirile avute zilele trecute cu Preşedintele Clinton se desprinde clar concluzia 
ca, prin rolul pe care îl joacă în structurile de securitate de pe continentul nostru şi prin amplificarea cooperării cu ţăile Europei Centrale şi Orientale, Statele Unite înţeleg să sprijine în continuare acţiunea de menţinere şi consolidare a securităţii şi stabilităţii europene. 11. După cum am spus, în efortul de clădire a unei Europe unite, democratice şi prospere, Consiliul Europei nu este singur. Împreună cu el acţionează, din perspective diferite, şi alte organizaţii, în primul rând CSCE, UE, NATO şi UEO. În opinia noastră, toate aceste organizaţi trebuie privite ca aflându-se nu într-o relaţie de concurenţă, ci într-una de complementaritate. De aceea, pentru creşterea eficienţei şi asigurarea coerenţei activităţii acestora, precum şi pentru reducerea şi eliminarea paralelismelor, este esenţială instalarea între ele a unei strânse conlucrări, fiecare concentrându-se asupra problemelor care constituie principalul său domeniu de expertiză şi activitate. În acest sens, salutăm interesul manifestat în cadrul Consiliului Europei pentru dezvoltarea unei asemenea conlucrări şi cu alte organizaţii ca, de exemplu, BERD, OCDE, UNESCO, OIM, OMS şi CEE/ONU, care au progame extinse de cooperare între statele europene. Dezbaterile pe care Adunarea dumneavoastră le organizează periodic asupra problemelor cooperării cu organizaţii cum sunt OCDE şi BERD merită întrega noastră apreciere. În aceeaşi optica, sprijinim propunerile privind raţionalizarea activităţilor Consiliului prin focalizarea lor pe principalele axe ale responsabilităţilor ce îi revin, consolidarea instituţiior democratice, protecţia şi garantarea drepturilor omului şi afirmarea statului de drept în toate ţările Europei. Domnule Preşedinte, 12. Am prezentat, succint, principalele noastre preocupări. Înaintarea noastră pe traiectoria aleasă, aceea a democraţiei şi a economiei sociale de piaţă, este ireversibilă şi evidentă, dar nu uşoară. Ne confruntăm cu mari dificultăţi economice şi sociale. Avem de depăşit mentalităţi refractare la schimbări. Avem însă convingerea că momentul cel mai greu a fost depăşit. Nutrim speranţa că suntem în prezenţa unor premise care ne permit să abordăm cu încredere obiectivele perioadei următoare: funcţionarea eficientă a cadrului normativ şi legislativ democratic, promovarea drepturilor şi libertăţilor fundamentale ale omului şi relansarea economică a ţării. In acest fel, vom putea trata cu mai multă eficacitate problemele sociale grave cu care se confruntă populaţia ţării, 
să asigurăm mjloacele materiale şi financiare necesare pentru îmbunătăţirea condiţiilor de viaţă şi a securităţii tuturor cetăţenilor, pentru dezvotarea ştiinţei, culturii şi educaţiei. Paşii făcuţi până în prezent şi perspectivele care se intrezăresc ne întăresc în credinţa noastră privind capacitatea de regenerare a ţării, schimbarea în bine a României. Doresc să asigur Adunarea parlamentară, ca în complexa misiune de construire a spaţiului democratic european, Consiliul Europei are şi va avea în România un partener credibil, convins şi fidel normelor de conduită şi angajamentelor sale internaţionale.

Stimaţi prieteni, Doresc să adresez un mesaj de salut şi să urez succes participanţilor la cel de-al doilea Forum cetăţenesc al Asociaţiei de prietenie ungaro-române. Cu regretul că nu pot fi alături de dumneavoastră la deschiderea sa, îmi exprim satisfacţia că acest Forum al prieteniei îşi desfăşoară acum lucrările pe pământul României, la Poiana Braşov, unde sper că veţi face un fructuos schimb de idei asupra temei sensibile pe care o dezbateţi. Demersul pe care-l întreprindeţi este o dovadă a faptului că la nivelul relaţiilor interumane, în sfera societăţii civile şi a vieţii practice, oamenii găsesc punţi de înţelegere şi de comunicare, forme de convieţuire şi solidaritate umană din care trebuie să ne inspirăm şi în abordarea politică a raporturilor dintre statele noastre. Consider că Asociaţia de prietenie ungaro-română, ce stă sub semnul generos al reconcilierii şi al dialogului interetnic, trebuie încurajată pentru a depăşi suspiciunile şi obstacolele psihologice care s-au acumulat de ambele părţi, mai ales într-o perioadă când, pe fundalul dificultăţilor generate de tranziţia societăţilor din această arie, asistăm la numeroase tensiuni şi conflicte ce afectează stabilitatea internă a ţărilor şi relaţiile de bună vecinătate. România şi Ungaria au trecut în ultimii ani prin schimbări profunde, de structură. Construim un sistem democratic pluralist şi introducem reforme economice menite să asigure cetăţenilor, indiferent de apartenenţa lor etnică, şanse egale de a-şi implini aspiraţiile spre libertate şi prosperitate. Imperativul bunei vecinătăţi, dorinţa comună de integrare în structurile europene şi de dezvoltare în condiţii de pace şi stabilitate ne dau speranţe că negocierile demarate recent în vederea semnării tratatului bilateral se vor concretiza cât mai curând, iar raporturile dintre statele noastre se vor aşeza pe principii solide de colaborare şi respect reciproc. Suntem datori să învăţăm din lecţiile trecutului şi să căutăm soluţii în spiritul valorilor democratice şi al tendinţelor contemporane la numeroasele probleme pe care ni le-a lăsat moştenire istoria frământată a acestei regiuni, valorificând formele de convieţuire socială ce s-au dovedit armonioase şi au conjugat în decursul timpului eforturile de dezvoltare ale celor două popoare. Asociaţia dumneavoastră oferă un cadru firesc pentru a aborda într-un mod deschis şi direct, cu sinceritate, problemele comunicării interetnice, stimulând contactele umane şi legăturile directe dintre cetăţenii 
celor două state, sub stindardul prieteniei şi al colaborării. România a aderat fără complexe şi prejudecăţi la documentele internaţionale ce stipulează faptul că protecţia drepturilor ce revin persoanelor aparţinând minorităţilor naţionale este parte integrantă a drepturilor fundamentale ale omului, o datorie ce revine fiecărui stat, iar garantarea acestor drepturi, într-un cadru democratic, nu trebuie să afecteze unitatea şi integritatea teritorială a statelor, nici principiile de egalitate şi nediscriminare în raport cu ceilalţi cetăţeni ai statului. Potrivit cadrului legislativ din România, minorităţile dispun de reprezentare în Parlament, în consiliile locale şi în instituţiile publice. In limbile minorităţilor naţionale funcţionează o largă reţea de învăţământ, există numeroase publicaţii centrale şi locale, programe de radio şi televiziune, instituţii de cultură, toate contribuind la asigurarea libertăţii lor de manifestare şi exprimare. In cadrul Guvernului funcţionează Consiliul pentru minorităţile naţionale, care face posibil un dialog direct între Guvern şi organizaţiile celor 17 minorităţi naţionale ce reprezintă aproximativ 10 la sută din populaţia ţării. In acelaşi timp, Constituţia României prevede că, în privinţa drepturilor omului, reglementările internaţionale, la care România este parte, au prioritate asupra legislaţiei interne. Experienţa noastră se întemeiază pe convingerea că minorităţile, ca purtătoare de valori culturale şi tradiţii specifice, îmbogăţesc 
mediul fiecărei societăţi şi reprezintă punţi de legătură între state şi popoare. Este important ca instituţiile statului de drept şi organismele societăţii civile din cele două ţări ale noastre, forţele democratice şi reprezentanţii minorităţilor naţionale să protejeze climatul de toleranţă şi bună convieţuire dintre cetăţeni, să respingă poziţiile intolerante şi extremiste ce pot tulbura relaţiile sociale, pot declanşa tensiuni artificiale în viaţa cotidiană a oamenilor. Nemulţumirile ce privesc asigurarea practică a acestor drepturi îşi au sursa în dificultăţile economice pe care le traversăm, dificultăţi ce se răsfrâng asupra tuturor cetăţenilor. Noi considerăm că perfecţionarea cadrului democratic ce asigură egalitatea reală în drepturi pentru toţi cetăţeni ţării, inclusiv consolidarea autonomiei locale, oferă un mediu prielnic şi pentru exprimarea liberă a identităţii culturale a grupurilor minoritare. De aceea, apreciem că revendicările ce privesc acordarea unor drepturi speciale pentru minorităţi şi tendinţele separatiste - ce preconizează izolarea acestora în forme artificiale de autonomii teritoriale pe baze etnice, ridicând bariere administrative între cetăţeni - sunt nejustificate, fiind în dezacord atât cu realitatea unitară a statului român, cât şi cu spiritul ce animă procesele actuale de integrare europeană, reprezentând o sursă de încordări şi tensiuni pe plan local şi regional. O societate autentic democratică nu discriminează şi nu privilegiază cetăţenii după apartenenţa lor etnică. In virtutea principiilor universale ale drepturilor omului, un stat democratic nu poate aplica două etaloane în atitudinea faţă de cetăţenii săi, unul pentru populaţia majoritară şi altul pentru minorităţi. Deşi dezbaterile pe tema minorităţilor se poartă aproape exclusiv cu referire la garantarea drepturilor, ele trebuie să angajeze şi planul îndatoririlor fireşti. Protecţia drepturilor ce revin persoanelor aparţinând minorităţilor naţionale şi loialitatea acestora faţă de statul în care trăiesc sunt aspecte inseparabile, contribuind atât la convieţuirea armonioasă în interiorul statelor, cât şi la dezvoltarea bunei vecinătăţi între acestea. Sunt convins că, prin dialog şi cooperare, prin stimularea abordărilor realiste şi pragmatice, avem şansa de a demonstra că raporturile dintre poporul român şi poporul ungar, dintre ţările noastre pot intra pe un făgaş al normalităţii. Cu această speranţă, pe care o împărtăşiţi şi dumneavoastră, urez succes lucrărilor acestui 
forum al prieteniei! 

Aniversarea a 75 de ani de la înfiinţarea Liceului "Al. Papiu - Ilarian"- Târgu Mureş este un eveniment care marchează o dată importantă nu doar în istoria învăţământului mureşan, ci şi în evoluţia învăţământului românesc în general. Înfiinţarea, în toamna anului 1919, în atmosfera de entuziasm, de responsabilitate şi angajare de după Marea Unire din 1918, a Liceului "Al. Papiu-Ilarian", primul liceu românesc de pe meleagurile mureşene a constituit o necesitate istorică, pe care înaintaşii noştri au valorificat-o în mod exemplar. În cei 75 de ani de activitate scurşi până în prezent, Liceul "Al. Papiu-Ilarian" a jucat un rol de seamă în formarea multor generaţii de intelectuali din ţara noastră. Cultura, măiestria şi tactul pedagogic al profesorilor acestui liceu au contribuit la formarea unor oameni înzestraţi cu cele mai noi date ale cunoaşterii umane dar şi cu o conştiinţă morală exemplară. Dintre foştii elevi ai liceului s-au impus definitiv în istoria ştiinţei şi culturii româneşti nume precum cele ale lui Ovidiu Papadima, Nicolae Sălăgeanu, Ion Vlad, Ion Norea, Romeo Dăscălescu, Titus Şuteu şi multe altele. Faptul că mulţi dintre foştii elevi ai liceului au ajuns academicieni, profesori şi conferenţiari universitari, ingineri de prestigiu, renumiţi medici este o dovadă elocventă a activităţii laborioase care s-a desfăşurat aici de-a lungul a 75 de ani de existenţă. Împlinirea celor 75 de ani de la înfiinţarea Liceului "Al. Papiu-Ilarian", moment de rememorare a unui trecut prestigios, ne încurajează să sperăm în continuarea procesului de educare a tinerelor generaţii în spiritul înaltelor idealuri ale umanismului şi să dorim cadrelor didactice succes în această nobilă misiune. 

Considerăm privatizarea ca un element fundamental al întregii reforme economice. În ceea ce priveşte istoria ţării noastre şi a celorlalte ţări din Centrul şi Estul Europei, experienţa a demonstrat că sistemele economice statale super-centralizate nu au fost eficiente. Cred că una din sursele falimentului sistemului sovietic şi aşa-zis socialist din Estul şi Centrul Europei au constituit-o, între alte cauze, tocmai structurile rigide ale economiei centralizate. La acest sfârşit de secol, caracterizat printr-un dinamism al progresului tehnologic şi al realizărilor economice şi sociale cu totul deosebit, toate sistemele mecanice de gestiune centralizată a economiei s-au dovedit ineficiente. Sistemele economice bazate pe o concepţie şi o structură moderne, cibernetice, s-au dovedit mai flexibile, capabile să răspundă cerinţelor acestui dinamism şi progresului tehnologic şi economic contemporan. Din acest punct de vedere, în principiu, considerând că este o necesitate obiectivă, am luat măsuri imediate după Revoluţie de descentralizare a economiei, de dezvoltare a unui sistem autonom al agenţilor economici. Procesul de privatizare a început deja prin câteva măsuri foarte importante, cu privatizarea terenurilor în agricultură, cu mica privatizare, bazată pe o lege pe care am adoptat-o chiar în timpul perioadei conducerii provizorii a României, menită să susţină iniţiativa privată. Pe această bază, s-au înregistrat peste 500 000 de agenţi privaţi, începând cu iniţiative particulare în domeniul comerţului, continuând cu întreprinderi mici şi mijlocii, care reprezintă deja un sector destul de important, ocupând o treime din forţa de muncă şi producând o treime din Produsul Naţional Brut. In momentul de faţă, ne găsim în faţa unei măsuri radicale şi foarte importante: "marea privatizare", care vizează privatizarea marilor întreprinderi de stat, peste 6 000 de unităţi economice. Acesta este un proces mai dificil, deşi avem această Lege din 1991. Dificultatea majoră este lipsa de capitaluri necesare pentru a promova această privatizare. Ca urmare, din acest motiv, Guvernul a prezentat Parlamentului măsuri noi pentru a accelera procesul marii privatizări. Nu intru în detalii privind tehnologia, metodologia, problemele privind prevederile Legii şi măsurile ce sunt propuse de Guvern. Noi credem că acestea ar putea să contribuie la avansarea acestui proces. Considerăm, deci, privatizarea ca o chestiune-cheie a acestui moment, pentru a putea dezvolta şi demara modernizarea 
economiei româneşti. Bineînţeles, nu privim privatizarea ca o chestiune în sine, ca obiectiv în sine, ci ca un mijloc pentru a face ca economia să fie mai dinamică, mai flexibilă, mai eficace, mai competitivă. Si, în această direcţie, toate forţele politice susţin, în general, principiul privatizării. Sigur că există, ca în toate sistemele democratice, dispute în ceea ce priveşte aspectele practice. Dar, aceasta este o chestiune care face parte din practica politică normală. Aş putea să vă spun că, printre primele legi promulgate de Consiliul Provizoriu al Unităţii Naţionale, la începutul anului 1990, una din legi era legată de încurajarea investiţiilor străine în economia românească. Acum, cu nu prea mult timp în urmă, cu câteva luni în urmă, am promulgat o altă lege, adoptată de Parlament, cu noi prevederi menite să asigure şi alte facilităţi investiţiilor străine. Este şi o lege privind zonele libere şi dorim să dezvoltăm această activitate, ţinând cont de experienţa Turciei şi a celorlalte ţări în privinţa zonelor libere, care au creat facilităţi suplimentare pentru investiţiile străine. Deci, lucrăm în această direcţie. Consider că, prin comparaţie, prevederile noastre juridice în acest domeniu sunt destul de liberale şi comparabile cu ale tuturor celorlalte ţări vecine. Se înregistrează deja semne pozitive în ceea ce priveşte influxul de capitaluri străine, forme de cooperare, de joint-ventures. S-au creat peste 30 000 de întreprinderi comune, bazate pe cooperarea cu capitaluri 
străine, după cum există şi diverse întreprinderi bazate 100% pe capitalul străin. Sunt semne că şi companii mai mari, provenind din ţările europene, din America, Japonia, Coreea de Sud doresc să vină pe piaţa românească. Si, din acest punct de vedere, suntem optimişti în ceea ce priveşte viitorul apropiat, pentru a dezvolta această cooperare. Nu aş putea să vă dau informaţii exacte asupra acestei chestiuni. Eu nu sunt şeful Executivului României şi nici al sistemului financiar. Dar, vă suntem recunoscători. Anul trecut, am avut o întâlnire la ZĂźrich cu un mare număr de reprezentanţi ai băncilor elveţiene şi cred, pe baza informaţiilor pe care le am, că există un progres chiar în ceea ce priveşte cooperarea directă a sistemelor bancare dintre România şi Elveţia. Am cerut chiar un sprijin, pe planul experienţei, privind reorganizarea sistemului bancar din România. În ceea ce priveşte această asistenţă, pe care aţi menţionat-o, ştiu că există preocupări concrete ale Guvernului, ale Ministerului Sănătăţii, ale altor ministere pentru a concretiza această cooperare. Dar, informatii concrete nu aş putea să vă dau acum asupra acestor chestiuni. Vă vom putea trimite toate informaţiile în privinţa stadiului în care se află folosirea acestor fonduri. Stiu că au fost unele întâlniri, în Elveţia, ale ministrului de stat care coordonează programul de reformă economică cu un mare număr de reprezentanţi ai lumii financiare şi economice din Elveţia şi că există un interes comun şi o activitate comună pentru promovarea cooperării pe acest plan. Am avut o participare activă la Forumul internaţional de la Davos şi de la Crans Montana. Am organizat, împreună cu Forumul de la Crans Montana, o întâlnire similară la Bucureşti, unde au avut loc mai multe întrevederi cu oameni de afaceri, din domeniul financiar şi bancar. Cred că există în momentul de faţă un climat de cooperare destul de favorabil pentru a continua aceste relaţii. Am menţionat în expozeul meu că toate aceste iniţiative regionale care vizează spaţiul Mării Negre, spaţiul Bazinului Dunării, spaţiul central-european, această întâlnire zonală pe care aţi menţionat-o, a unor ţări care au avut relaţii tradiţionale de parteneriat economic, nu trebuie să fie privite ca alternative la integrarea general europeană, ci, dimpotrivă, ca factori favorizând pregătirea şi baza economică necesară a tuturor acestor ţări de a se integra în spaţiul general european. Si, cred că trebuie făcute eforturi din toate părţile şi, în orice 
caz, din cele două mari părţi ale continentului, din partea ţărilor vestice, din partea ţărilor central- şi est-europene, pentru a diminua prăpastia care a apărut din punct de vedere economic între Centrul şi Estul Europei şi ţările occidentale, mai dezvoltate, pentru că aceasta ar putea deveni o sursă de tensiune pe plan continental. Deci, chiar această reuniune a oamenilor de afaceri - pentru că a fost o reuniune a organizaţiilor oamenilor de afaceri din ţările din acest spaţiu, din fosta Uniune Sovietică şi din ţările din Centrul Europei - a discutat posibilităţile de a relansa relaţiile bilaterale şi multilaterale din acest spaţiu cu anumită tradiţie, dar nu opunându-se tendinţelor generale şi aspiraţilor generale ale tuturor acestor state de a se integra în spaţiul european, şi de a ne integra în Uniunea Europeană, în ceea ce ne priveşte. Am menţionat toate acestea în expozeul meu. În ceea ce priveşte numirea candidaţilor români la Curtea pentru Drepturile Omului a Consiliului Europei, Guvernul român a îndeplinit condiţiile prevăzute în Statutul Consiliului Europei. Asta înseamnă că, pe baza propunerilor Consiliului Suprem al Magistraturii, Guvernul a ales trei candidaţi pe care i-a propus Consiliului Europei. Stiu că, din partea delegaţiei parlamentare, s-au ridicat obiecţiuni în ceea ce priveşte, poate, propunerile nominale, sau chiar procedura. Nu aceasta este procedura recomandată de Consiliului Europei. Dar, nu este o problemă ca Guvernul să discute cu delegaţţia şi 
cu Parlamentul pentru a găsi o soluţie comună. Este problema noastră să reglementăm acest lucru acasă. Eu am utilizat drepturile pe care Constituţia le dă Preşedintelui pentru a graţia pe cei opt condamnaţi pentru fapte produse în timpul evenimentelor din decembrie 1989, de fapt crime care au fost judecate de tribunale, la vremea respectivă. Deci, am folosit această procedură. În ceea ce priveşte pe domnul Cseresnyes, el a fost acuzat pentru fapte comise în martie 1990 la Târgu Mureş. Dacă vă amintiţi, în toată Europa, în mass-media europeană şi internaţională era prezentată o scenă din centrul oraşului Târgu Mureş, în piaţa centrală, un corp aflat la pământ era agresat de oameni violenţi; toată lumea era informată că "barbarii români" au agresat un maghiar care zăcea în piaţă. Acest maghiar era de fapt un român, iar cel care era prezentat opiniei publice ca agresor era domnul Cseresnyes. A fost acuzat şi condamnat de tribunal pentru această tentativă de crimă. Curtea Supremă a judecat recursul şi l-a respins. În aceste condiţii, pentru mine nu mai este posibil să intervin într-o decizie luată de către Curtea Supremă a României. Este practica democratică a raporturilor dintre puterile statului. Sunt, însă, prevederi legale care permit să se facă apel la măsuri de recurs extraordinar, iar, în 1996, există posibilitatea de eliberare condiţionată. Dar, acestea sunt chestiuni care vizează puterea juridică. Eu cred că, acum, Preşedintele nu are posibilitatea de a interveni în această decizie a Curţii Supreme. Inţeleg că spuneţi că unii membri ai Guvernului ocupă aceleaşi posturi ca în vremea lui Ceauşescu. Eu nu sunt la curent. Aş dori să ştiu la cine vă referiţi? Eu nu cunosc nici unul. În ceea ce priveşte libertatea presei, vă voi spune că nu există nici o restricţie a activităţii mass-media în ţara noastră. Constituţia garantează toate libertăţile fundamentale - libertatea de informaţie, libertatea presei - şi nu se întâlneşte nici o dificultate din acest punct de vedere în ţara noastră. Cred că nu există nici un fel de obstacole în domeniul libertăţii presei. Printre cazurile menţionate de Amnesty International, existau cazuri în care era vorba de violarea unor minori. Dar, există, de asemenea, cazuri care asemenea practici au fost sursa unor dereglări de ordin social. Numai pentru aceste cazuri legea prevede pedepse penale. În orice caz, cred că pe plan legislativ, Parlamentul va reglementa această situaţie. Trebuie, însă, să vă spun deschis că, din punctul 
de vedere al opiniei publice, în România nu există o simpatie prea mare pentru homosexuali şi pentru mişcarea homosexualilor şi că poziţia luată de Biserică, de exemplu, este bine receptată de marea majoritate a populaţiei României. Noi suntem împotrivă ca aceste probleme să fie reglate prin măsuri administrative. Cred că sunt mai ales probleme care pot fi abordate prin măsuri educative şi, poate, şi medicale. Este o chestiune care ţine de opiniile diverselor persoane sau grupuri. Sunt, desigur, unele opinii, care au fost exprimate chiar public, în ceea ce priveste existenţa unor partide politice etnice, bazate pe principiul etnic, şi care se întreabă dacă acest principiu este democratic. Se discută asupra acestor chestiuni, dar sunt doar opinii particulare; nu sunt poziţii oficiale, nici ale Parlamentului, nici ale Guvernului, nici ale instanţelor oficiale ale statului. Stiu că şi în alte ţări există astfel de discuţii, dacă, în contextul organizării democratice, este posibil să existe partide politice bazate pe principii etnice. Este o chestiune deschisă discuţiei generale. Cred că, în ceea ce priveşte libertatea de expresie şi libertatea religioasă, lucrurile sunt clare. Toate acestea au fost înscrise în Constituţie şi acţiunea noastră politică, în mod concret, garantează tuturor bisericilor libertatea de expresie. Există un dialog permanent cu toate bisericile. Avem un Secretariat al cultelor, însărcinat cu problemele religioase - secretariat care întreţine un dialog sistematic 
cu toate bisericile şi, în cooperare cu acest secretariat, s-a elaborat noua lege a cultelor. Există o bună cooperare, deci, între biserici şi stat. În ceea ce priveşte chestiunea bunurilor confiscate ale bisericilor unite, aceasta are o dimensiune istorică. Ambele biserici au aceeaşi rădăcină. Ele s-au separat în secolul XVII. Au fost unele măsuri în 1946, când Biserica Unită a fost interzisă şi, în acel context, bunurile sale au fost confiscate şi transferate în proprietatea Bisericii Ortodoxe. Ambele biserici, unită şi ortodoxă, provin din aceeaşi biserică. Si una şi cealaltă au jucat un rol important în istoria României. Deci, în ce termeni se pune problema? Am început să gândim la această problemă la începutul anului 1990, îndeosebi din punctul de vedere al exercitării libere a credinţei religioase. In ceea ce priveşte bunurile confiscate de stat, am decis ca ele să fie restituite bisericilor. Este un lucru deja realizat. În ceea ce priveşte bunurile care au fost preluate de Biserica Ortodoxă, problemele provin din faptul că cele două biserici se supun unor sisteme juridice diferite - Biserica Catolică, de o parte, din care face parte Biserica Unită, şi Biserica Ortodoxă. In ceea ce priveşte Biserica Catolică, organizarea este centralizată; toate deciziile, inclusiv cele în materie de patrimoniu, sunt luate de organismele centralizate ale Bisericii Catolice. În ceea ce priveşte Biserica Ortodoxă, care este o instituţie descentralizată, Patriarhul nu are nici o competenţă în ceea ce priveşte patrimoniul diferitelor comunităţi religioase, care sunt şi rămân proprietare ale acestui patrimoniu. Prin urmare, chestiunea este foarte complicată, iar statul nu se poate implica în aceste probleme care ţin de competenţele fiecăreia dintre biserici. Am discutat îndelung şi adesea cu reprezentanţii acestor două biserici. Statul îşi îndeplineşte obligaţiile sale şi dă sprijin financiar pentru construirea unor biserici, dă salarii preoţilor etc. Acestea fiind zise, am descris situaţia şi caracteristicile Bisericii Unite şi ale Bisericii Ortodoxe. Cei care sunt de religie ortodoxă consideră că biserica este proprietatea lor. Este o întreagă problemă de subordonare, cine ce are dreptul să decidă etc. Situaţia este foarte delicată, pur şi simplu. Depunem eforturi, într-adevăr, pentru a juca un asemenea rol pozitiv. Locul pe care România îl ocupă în Europa este un loc geo-strategic deosebit. De fapt, timp de secole, aici s-a înfruntat diferitele mari puteri - austro-ungarii, 
otomanii şi ruşii - şi aceasta a creat destule probleme pentru poporul nostru. Dar, cu noile dezvoltări din Europa şi din lume, credem că această poziţie a României, care se află la intersecţia Europei occidentale, spaţiului rus, Orientului Apropiat, Mării Negre, Mediteranei, acest punct geografic poate fi foarte interesant, putând crea un liant între toate aceste ţări. Acţionăm în această direcţie. Mai întâi, pentru a asigura stabilitatea societăţii româneşti şi apoi pentru a fi un factor de stabilitate pentru regiunea în care ne aflăm, o regiune în care există foarte multe conflicte - Iugoslavia, fosta Uniune Sovietică, Armata a 14-la în Moldova, conflictul din Caucaz -, dar încercăm să jucăm un rol constructiv şi pozitiv pentru stabilizarea acestei regiuni, pentru promovarea unei colaborări globale, dar şi pentru integrarea în tendinţele generale de globalizare a noii economii mondiale. Bineînţeles, întotdeauna aceste probleme ale minorităţilor sunt probleme diferite şi delicate în toate ţările Europei, şi, în această zonă, în particular. Cred că nu există nici o ţară europeană unde să nu existe minorităţi naţionale. Nu cred că există vreun stat european care să nu aibă co-naţionali trăind pe teritoriul altor ţări. Deci, se pun două probleme legate de chestiunea minorităţilor. Una internă, a fiecărui stat - cum fiecare stat îşi reglementează relaţiile cu aceşti cetăţeni, incluzând pe cei aparţinând minorităţilor naţionale. Din acest punct de vedere, există o practică 
destul de diferită în Europa. Noi avem o prevedere în Constituţia noastră în sensul că oricare reglementare europeană în ceea ce priveşte problemele drepturilor omului prevalează faţă de reglementările interne, în cazul în care România a acceptat reglementarea internaţională respectivă. După cum ştiai, am semnat convenţii în acest domeniu, iar legislaţia noastră şi Constituţia asigură întregul cadrul legislativ pentru drepturile şi libertăţile persoanelor aparţinând minorităţilor naţionale. În particular, în ceea ce priveşte minoritatea maghiară, cred ca ea are cele mai multe drepturi şi libertăţi posibile, în comparaţie cu alte minorităţi, şi, cred, chiar în comparaţie cu celelalte state ale Europei. Minoritatea maghiară are 39 de parlamentari în cele doua Camere ale Parlamentului român, şi toate celelalte minorităţi, chiar şi cele mai mici, prin Constituţie, în mod automat, sunt reprezentate de câte un deputat în Parlament. Maghiarii sunt reprezentaţi în toate consiliile alese pe plan local. Minoritatea maghiară are un întreg cadru de instutuţii de învăţământ, de la învăţământul primar, la cel secundar şi la cel universitar, în limba maternă. Există publicaţii, posturi de radio, de televiziune în limba maternă. Dar, bineînţeles, totdeauna există şi vor exista discuţii, perfecţionări necesare în legislaţie sau în practică. Cred că este un lucru normal, într-un cadru democratic. Dar nu există o opoziţie în ceea ce priveşte alinierea la toate reglementările şi criteriile europene. Aş fi mulţumit dacă, de exemplu, vecinul nostru, Ungaria, ar avea aceleaşi dispoziţii în ceea ce priveşte, nu numai minoritatea română din Ungaria, dar şi celelalte minorităţi, pe plan politic, educaţional, pe plan cultural şi pe celelalte planuri. Este o a doua problemă - relaţiile între statele vecine, legată de aceste chestiuni privind minorităţile. Am menţionat chiar şi în intervenţia mea această chestiune şi punctul nostru de vedere. Considerăm că trăim împreună - suntem vecini, avem o istorie comună de secole - şi că este în interesul ambelor ţări să trăiască în condiţii de bună-vecinătate. Si, vom găsi limbajul necesar pentru a rezolva, cu experienţa comună pe care o avem, chiar şi aceste chestiuni legate de soluţionarea problemei minorităţilor naţionale pe teritoriul celor două ţări ale noastre. Nu cred că există nici o problemă din acest punct de vedere. Si, cum am menţionat deja, Constituţia noastră prevede că toate reglementările internaţionale prevăzute în convenţii şi 
carte europene la care ne aliniem, vor prevala în raport cu legislaţia internă a României. Si, noi respectăm aceasta în practică. Bineînţeles că vor fi intotdeauna discuţii cum să perfecţionăm toate aceste prevederi. Dar, din acest punct de vedere, nu văd nici o dificultate pentru noi şi nici măcar nu cred sa avem motive, complexe, în ceea ce priveşte reglementările europene privind problemele minorităţilor. Nu cred că există multe ţări care ar putea să se alinieze la practica românească în ceea ce priveşte această abordare a problemelor minorităţilor. Stiţi bine că există ţări europene pentru care singurul criteriu este acela al cetăţeniei, care nu admit nici măcar ideea de minoritate naţională. Ne aflam pe teritoriul Franţei, unde principiul dominant al Constituţiei şi al reglementărilor juridice este principiul cetăţeniei. Cei care sunt cetăţeni ai Franţei, sunt francezi. Nici măcar nu există această problemă a minorităţilor şi nu se admite problema unui tratament diferit între cetăţeni. Nu ştiu care este abordarea cea mai bună, din punctul de vedere al soluţionării problemelor. Dar, noi privim această problemă a minorităţilor naţionale în România ţinând cont de condiţiile noastre specifice, legate de istorie, de tradiţii, de cultura noastră şi, în acest context, privim chiar şi criteriile general-europene, care nu pot impune măsuri unice tuturor ţărilor. Dacă priviţi către ţările din Europa, veţi găsi soluţii foarte diferite. Este o problemă internă a fiecărui stat cum priveşte 
şi cum găseşte cele mai bune soluţii în condiţiile date pentru această problemă. Eu nu mă asociez cu nimeni, nici unui politician dintr-o altă ţară! Eu nu mă asociez domnului Miloşevici. Eu am vorbit de situaţia concretă, aşa cum se desfăşoară ea în Iugoslavia. Si, cred că, astăzi, deciziile luate de domnul Miloşevici în ceea ce priveşte relaţiile cu sârbii din Bosnia reprezintă un pas foarte important pentru a se asigura o reglementare paşnică a acestei probleme, care este problema-cheie a conflictului în Iugoslavia. Din acest motiv, am considerat că sprijinirea unei asemenea iniţiative ar fi un semnal bun, indiferent cine sunt cei în favoarea acestei iniţiative, dat fiind că eu cred că ea oferă o perspectivă soluţionării paşnice şi politice a problemelor. Am primit cu satisfacţie deciziile Consiliului de Securitate în acest context, pentru a da un semnal politic de încurajare a unei astfel de măsuri. Pe de altă parte, în cursul discuţiilor pe care le-am avut la New York cu domnul Izetbegovici, domnia sa, ca Preşedinte al Bosniei, a considerat că o măsură importantă din partea Serbiei ar fi recunoaşterea formală a statului Bosnia, şi am înţeles că, în acest context, el ar sprijini ridicarea sancţiunilor împotriva Serbiei. Stiţi că domnul Izetbegovici a propus chiar Adunării Generale a Organizaţiei Naţiunilor Unite să amâne cu şase luni ridicarea embargoului faţă de această ţară. Eu cred, prin urmare, că trebuie să examinăm această problemă a spaţiului iugoslav, care este extrem de delicată, în mod realist, luând în considerare atât măsurile interne, cât şi cele externe care ar putea conduce la o reglementare paşnică a problemei.

Onorată asistenţă, Aş dori să-mi exprim de la început regretul sincer că nu pot să fiu decât sentimental alături de dumneavoastră la această mare sărbătoare a Iaşilor, la manifestările organizate cu prilejul Zilelor culturii ieşene. Aş dori, de asemenea, să felicit din toată inima instituţiile care au organizat aceste impresionante manifestări - Consiliul Municipal Iaşi şi Prefectura, Mitropolia Moldovei şi Bucovinei, precum şi alte organisme ce au contribuit la buna lor desfăşurare. Se află aici români din toate zonele ţării, dar şi cei veniţi de dincolo de Prut, pentru a cinsti glorioasa tradiţie, vie şi în contemporaneitate, pe care o respiră acest centru al spiritualităţii româneşti, vegheat de atâtea monumente şi repere ale destinului nostru naţional. Fără îndoială, la acest dialog dintre trecut şi prezent, oraşul dumneavoastră - de care mă simt legat sufleteşte şi prin firele biografiei mele - se înfăţişează ca un nucleu al vieţii intelectuale româneşti, ca un mediu în care pulsează vocaţia creatoare şi spiritul României de azi, căutările febrile în care sunt angajate forţele culturale şi politice ale ţării pentru a da viaţă speranţelor într-o nouă epocă de renaştere şi afirmare a identităţii noastre naţionale. Am convingerea că această sărbătoare va reconfirma vocea distinctă şi contribuţia substanţială pe care le are Iaşul în viaţa culturală a ţării, având în vedere că aici activează numeroase aşezăminte universitare, ştiinţifice şi artistice, edituri şi publicaţii consacrate. Oraşul dumneavoastră are un potenţial cultural excepţional, ilustrat şi de consistenţa şi varietatea contribuţiilor în diverse domenii ale creaţiei contemporane. Este un oraş care trăieşte concomitent în istorie şi în actualitate, racordat la un sentiment viu al tradiţiei, dar şi la fluxurile spiritualităţii contemporane. Prin lăudabila iniţiativă a organizatorilor, suntem pe cale de a ne reînscrie într-o lungă şi valoroasă tradiţie, consacrată de peste 350 de ani: în fiecare an, românii vin la Iaşi, la 14 octombrie, pentru a se închina şi venera pe Cuvioasa Paraschiva, protectoarea Cetăţii şi a Moldovei. În 1641, luminatul domnitor Vasile Lupu a adus la Iaşi moaştele sfintei şi le-a aşezat în biserica Trei Ierarhi. Este un dar de preţ făcut Moldovei în semn de recunoştinţă faţă de gestul domnitorului Vasile Lupu care a plătit datoriile Patriarhiei de la Constantinopol. Iată de ce, această sărbătoare a Iaşilor, pusă sub semnul dialogului fertil dintre prezent şi trecut, evocă 
un moment cu semnificaţie religioasă, culturală şi naţională din devenirea noastră istorică. Faptul istoric pe care-l evocă aceste sărbători s-a săvârşit într-o strălucită epocă de renaştere politică şi culturală a statelor feudale româneşti. Atunci, în secolul al 17-lea, Vasile Lupu şi Mitropolitul Varlaam au înălţat Biserica Sfinţii Trei Ierarhi, pe lângă care au întemeiat şi o Academie de studii clasice, au instalat o tiparniţă din care a ieşit celebra Cazanie, Carte de învăţătură românească, operă ce a avut o influenţă extraordinară în tot spaţiul românesc. Prin contribuţia unui lung şir de cărturari s-a clădit, astfel, cu migală şi pricepere, edificiul interior al sufletului naţional, conştiinţa originii comune a poporului nostru, conştiinţa unităţii de limbă, de tradiţii culturale şi de destin istoric. Pe aceste temelii s-au înălţat apoi monumentele culturii române moderne, s-a înfăptuit unitatea politică a naţiunii române, supremă realizare la care Iaşii au avut o contribuţie hotărâtoare. În aceste zile de sărbătoare, când zeci de mii de ieşeni şi de pelerini din Moldova, de pe ambele maluri ale Prutului şi din Bucovina, vin la Iaşi, permiteţi-mi să vă transmit urările mele de sănătate şi bucurie, pace şi bunăstare.

În contextul social-politic creat după înfăptuirea Marii Uniri, a luat fiinţă în anul 1918 primul liceu românesc din Oradea, purtând simbolic numele lui Emanuil Gojdu, personalitate de seamă a vieţii sociale şi culturale româneşti. De-a lungul celor 75 de ani de activitate, datorită muncii pline de dăruire a corpului profesoral, liceul a fost, pentru locuitorii acestui frumos colţ de ţară, oaza de lumină spirituală, unde au învăţat şi s-au format academicieni, scriitori, filosofi, universitari, cercetători, artişti, oameni de valoare ai ţării. Profesorii şi elevii din liceu au contribuit, prin cercetările arheologice făcute, la demonstrarea existenţei elementului dacic şi roman pe aceste încercate meleaguri. De asemenea, ei au luptat pentru cunoaşterea, păstrarea şi transmiterea culturii specifice zonei bihorene. Mai nou, Liceul "Emanuil Gojdu" s-a aflat în fruntea liceelor cu tradiţie din ţară, care au promovat noul în activitatea didactică, de exemplu informatizarea învăţământului românesc. Cu ocazia sărbătoririi a 75 de ani de activitate a liceului, adresez, din toată inima, calde felicitări profesorilor, absolvenţilor şi elevilor acestui bastion de cultură românească şi urarea de succes în împlinirea testamentului patronului său - Emanuil Gojdu: "Iubirea ce am către naţiunea mea neîncetat mă îmboldeşte a stărui în faptă, ca încă şi după moarte să erump de sub gliile mormântului, spre a putea fi pururea în sânul naţiunii mele". 

Înfăptuirea Marii Uniri de la 1 Decembrie 1918 a determinat o adevărată efervescenţă a vieţii politice, sociale şi culturale din Transilvania, marcată şi de ordinul Consiliului Dirigent din Sibiu, de înfiinţare a unor licee româneşti în principalele oraşe, fapt ce a constituit un moment de referinţă pentru evoluţia şcolii şi emanciparea naţională. În contextul istoric menţionat, a luat fiinţă acum 75 de ani şi primul liceu românesc din oraşul Cluj, căruia, nu întâmplător, i s-a dat numele marelui istoric, om politic şi ziarist - George Bariţiu, militant neobosit pentru libertatea şi unitatea poporului român. În cele trei sferturi de veac de existenţă, Liceul "George Bariţiu" a fost unul din creuzetele în care s-au format pentru ţară buni români, buni patrioţi, dintre care un număr însemnat de personalităţi ale culturii, ştiinţei şi artei româneşti, precum şi din alte domenii de activitate. Acesta a fost rodul pasiunii pe care au pus-o în activitatea lor cadrele didactice ale liceului, în demersul continuu de a transpune în fapte îndemnul lui George Bariţiu: "Învăţătorul trebuie să puie temei de viaţă în minţile şi inimile acelea tinere... Din mâinile lui, ca de la un artist au să iasă oamenii veacului viitoriu." La această importantă aniversare, dorim primului liceu în limba română din Cluj să ducă mai departe bogata tradiţie pe care o are, cinstind astfel numele patronului său - George Bariţiu - şi prin el pe toţi înaintaşii care s-au jertfit pentru împlinirea năzuinţelor poporului român. Totodată adresez, din toată inima, calde felicitări profesorilor, absolvenţilor şi elevilor acestei instituţii de prestigiu. 

Astăzi, 1 octombrie, este Ziua internaţională a vârstei a treia. Ca om care am păşit şi eu în toamna vieţii, doresc să aveţi certitudinea că înţeleg şi sunt alături de drama acelora pe care societatea nu a reuşit încă să îi răsplătească cum se cuvine pentru munca de o viaţă. Impactul cu transformările economice din aceşti ani a fost şi este pentru marea majoritate a pensionarilor dureros. Am credinţa că acest început de stabilizare macroeconomică pe care-l parcurge România îşi va arăta roadele şi în viaţa noastră de zi cu zi. Până atunci, ar fi multe de făcut. Cred că autorităţile locale, organizaţiile umanitare şi, în general, întreaga societate civilă au datoria să iniţieze acele programe care, pe lângă măsurile ce trebuie luate de Parlament şi Guvern, să uşureze viaţa celor de vârsta a treia. Ca Preşedinte al României sunt îngrijorat şi mă preocup de găsirea soluţiilor potrivite la problemele cu care noi toţi ne confruntăm. Doresc membrilor Federaţiei Naţionale a Pensionarilor din România şi tuturor celor care au păşit în toamna vieţii sănătate şi speranţă, dar mai ales credinţa că toamna este şi anotimpul bogat al împlinirilor, nu numai anotimpul ploilor şi al brumei. România nu poate şi nu trebuie să treacă nepăsătoare pe lângă cei ce au slujit-o prin munca lor şi nici pe lângă tezaurul de înţelepciune al bătrânilor săi. La mulţi ani! 

Bună ziua, în primul rând, tuturor. Imi face plăcere că am avut acest prilej să mai poposesc în oraşul Buzău. Intâmplarea face ca să se fi înseninat odată cu venirea noastră la dumneavoastră, şi am vrea să fie simbolică această înseninare. Pentru că, altminteri, sunt multe motive şi pentru preocupări, pentru îngrijorare, pentru frământare. Trecem printr-o perioadă nu foarte simplă, nu foarte uşoară în viaţa noastră socială, mai ales în viaţa noastră economică, unde oamenii au greutăţi. Sunt dificultăţile vieţii zilnice - cei care n-au de lucru, prin dispariţia unor locuri de muncă şi apariţia şomajului, fenomen nou şi dureros în viaţa oamenilor. Sunt problemele acestea ale procesului inflaţiei, care au agravat viaţa economică şi raporturile între veniturile oamenilor şi preţurile de pe piaţă, care încă se menţin. Dar, sperăm să depăşim aceste momente, ceea ce nu se face cu uşurinţă. Aceasta necesită şi încordare, şi muncă tenace, şi ingeniozitate. Imi pare bine că am vizitat două unităţi buzoiene, care, văd că în ciuda dificultăţilor cu care se confruntă economia, industria, sectoarele respective, şi-au găsit căi de aşezare pe o bază bună şi eficientă. Fabrica de sârmă, o fabrică mare, mă aşteptam să se confrunte cu dificultăţi, pentru că tot sectorul industriei siderurgice a trecut şi trece prin greutăţi. Insă vă că, în toţi aceşti ani, uzina şi-a găsit o linie bună de plutire şi sunt şi gândiri manageriale, economice, sănătoase, care să asigure şi perspectiva anilor ce vin - inclusiv elemente de colaborare cu parteneri străini, care îi asigură, deci, o piaţă de perspectivă. Si, în fine, am văzut această unitate, rezultat al iniţiativei private, un colectiv de oameni tineri, inimoşi, ingenioşi, care au creat noi locuri de muncă, şi într-un sector interesant - şi aceste filtre care se folosesc şi în gospodării pentru asigurarea purităţii apei potabile, şi sisteme de filtrare pentru apă industrială, pentru diverse alte utilităţi, care vă că şi-a creat şi o piaţă proprie - deci, o gândire managerială şi de marketing modern -, ca şi elemente de măsurare a apei, a agenţilor termici, cu perspective de dezvoltare a unei cooperări cu un partener francez. Deci, avem oameni care îşi găsesc locul în condiţiile noi, ale apariţiei şi ale consolidării unei economii de piaţă. Eu cred că acesta este elementul încurajator: potenţialul uman de care dispunem - şi specialişti, şi oameni instruiţi, şi o categorie largă de oameni din diverse sectoare cu un nivel de instrucţie şi 
de cultură care le permite să se adapteze la condiţiile noi, schimbătoare ale vieţii economice. Mă bucur că am avut prilejul să particip la lansarea acestei cărţi, "Revoluţie şi reformă", în localul Bibliotecii municipale - o bibliotecă de prestigiu, instituţie cu tradiţie, instituţie centenară, care văd că îşi menţine tonusul necesar, caracteristic unei instituţii de cultură. Si oameni pasionaţi, care iubesc cartea şi menţin interesul faţă de carte. Este, cred, un element esenţial al vieţii noastre, pentru că trăim o etapă a dezvoltării civilizaţiei în care dotarea intelectuală este factorul determinant al progresului. Trebuie să menţinem această dragoste pentru carte, pentru cultură, pentru instrucţie, pentru stimularea creativităţii umane. Aceasta ne va ridica în rândul ţărilor civilizate şi va crea un cadru de viaţă civilizată tuturor cetăţenilor, tuturor oamenilor. Eu vă mulţumesc şi vă doresc numai bine. 

Nu este o problemă de actualitate. Este o problemă care nici măcar nu poate fi prognozată. Dar, există o realitate istorică şi trebuie să o subliniem. Ea nu înseamnă nici o revendicare din partea noastră. Noi suntem pentru a se lua în considerare situaţia politică existentă pe continent şi existenţa diferitelor state, a integrităţii frontierelor lor şi aşa mai departe. Dar, problema rămâne deschisă pentru istorie. Nimeni nu poate spune cum se va realiza ea. Cine ar fi putut prezice, cu un an înainte, reunificarea Germaniei? Că ea se va produce? Nimeni nu a vorbit despre asta, de dorinţa Republicii federale de reunificare cu RDG. Dar, este o chestiune de evoluţie istorică. Cel mai important lucru, în momentul de faţă, este consolidarea independenţei acestui nou stat, stabilitatea lui - internă, economică, socială - şi dezvoltarea relaţiilor noastre bilaterale în toate domeniile. In fapt, este pentru prima dată când avem posibilitatea unor astfel de relaţii directe. Înainte, nu puteam să discutăm cu Chişinăul; România trebuia să discute cu Moscova în probleme de relaţii cu fosta republică sovietică moldovenească. Cred că este o realitate nouă, care este pozitivă în anumite privinţe. Există anumite probleme ţinând de dezvoltarea internă a fiecăruia din cele două state şi de cadrul general de dezvoltare în zona noastră şi pe continentul european. Cred că lucrul cel mai important îl constituie elementele comune şi vom lucra în direcţia consolidării lor. Nu. Nu are nici o legătură cu relaţiile trilaterale. Fiecare din cele trei state are propriile sale relaţii cu toate celelalte state, inclusiv Rusia. Denumirea în sine nu relevă toate nuanţele şi conotaţiile pe care acest cuvânt le cuprinde pentru diferiţi oameni şi pentru diferite state. Pentru unii oameni, el are o conotaţie pozitivă, exprimând aspiraţia la demnitate naţională, la independenţă şi suveranitate naţională, la dezvoltarea, în general, a naţiunii şi aşa mai departe. Dar, Dumneavoastră aveţi în vedere expresiile extremiste ale naţionalismului, care sunt legate de tendinţele vizând alte naţiuni, de exclusivism, de separatism, de segregaţionism şi aşa mai departe. Cred că toate aceste tendinţe extremiste - fie că se manifestă în interiorul ţării din partea etniei majoritare împotriva etniilor minoritare, sau, din contră, din partea unor grupuri minoritare, sub forma lipsei de loialitate faţă de statul respectiv sau împotriva etniei majoritare - ambele sunt periculoase. De asemenea, în ceea ce priveşte 
relaţiile între state, orice expresie a unor astfel de tendinţe, împotriva vecinilor sau împotriva altor state, nu servesc dezvoltării unor relaţii normale între state. Cred că ceea ce este cel mai important pentru dezvoltarea noastră pe continent este dezvoltarea organizării democratice a relaţiilor în interiorul statelor, ceea ce include păstrarea şi garantarea libertăţilor şi drepturilor tuturor cetăţenilor, inclusiv a celor aparţinând grupurilor minoritare - iar drepturile minorităţilor sunt o componentă a dezvoltării democratice a relaţiilor în interiorul ţării -, precum şi democratizarea raporturilor dintre state şi crearea unor relaţii de bună-vecinătate şi de cooperare între toate statele. Cred că acestea sunt principalele componente ale tendinţelor pozitive pe continent. Da. Se pot întâlni ambele interpretări. Unii consideră naţionalismul ca fiind o expresie pozitivă a dorinţei de afirmare a intereselor propriei naţiuni. Dar, tendinţele extremiste - aceste tendinţe de separatism, de xenofobie - de asemenea, sunt prezente. El este un politician. Si a ajuns la concluzia că decizia politică cea mai eficientă este să ia în considerare realitatea. Si a ajuns la concluzia că singura cale de stabilire a păcii şi de rezolvare a problemelor este să ia în considerare planul de pace al Grupului de contact. In această privinţă, el a depus chiar eforturi pentru a convinge sârbii bosniaci să accepte acest plan. Poziţia lui a fost respinsă de Parlamentul de la Pale şi atunci el a luat 
această decizie, care comportă un risc personal, de a întrerupe relaţiile cu sârbii din Bosnia, de a închide frontiera şi de a promova soluţia planului de pace. Depinde de evoluţia relaţiilor între cele trei comunităţi din interiorul Bosniei. Se pot produce ambele evoluţii: o dezvoltare pozitivă, în sensul ca sârbii să ia o decizie privitoare la planul de pace şi să intre în negocieri cu Grupul de contact, alături de ceilalţi - musulmanii şi croaţii din Bosnia -, şi să accepte împreună o soluţie comună, negociată cu Grupul de contact, ceea ce ar da o perspectivă reglementării paşnice; dar şi cealaltă alternativă este posibilă - neacceptarea nici unui contact şi a nici unei negocieri şi, dacă la asta se va adăuga decizia de a se ridica embargoul asupra armamentelor, aceasta va agrava, desigur, situaţia internă şi războiul din Bosnia, cu perspective negative pentru alte zone învecinate. Sunt două cauze ale corupţiei. Una este legată de situaţia critică a economiei, care încurajează corupţia. A doua este slăbiciunea instituţiilor de stat, care nu au forţa necesară pentru a folosi măsurile administrative, legislative şi punitive împotriva diferitelor forme ale corupţiei. Desigur, sunt şi astfel de influenţe din afară. Si ele vin nu numai din Italia, ci şi din alte zone - din fosta Uniune Sovietică, Ucraina, Rusia, prin Moldova, din Orientul Mijlociu şi aşa mai departe. Sunt diferite forme de interconexiuni. Situaţia nou creată prin deschiderea frontierelor, a făcut ca, în perioada aceasta, vacuumul instituţional şi legislativ să creeze cadrul şi să încurajeze diversele forme de corupţie. De aici dificultatea de a lupta împotriva acestor fenomene. De aceea am proclamat necesitatea de a se acţiona în toate direcţiile - pe plan legislativ, pentru a completa legislaţia noastră şi pentru a da mult mai multă forţă măsurilor legislative; pe plan instituţional, pentru ca instituţiile de stat - poliţie, procuratură - să lucreze mai eficient; şi pe plan economic, prin măsuri de accelerare a reformei economice, de natură să creeze o nouă bază economică pentru rezolvarea principalelor probleme sociale. Acestea sunt cele trei direcţii de acţiune pe acest plan. Nu aş putea enunţa nici o concluzie în acest sens sau vreo apreciere concretă în această direcţie. Dar, trebuie să luăm în consideraţie existenţa acestei posibilităţi. Din punct de vedere politic, cred că deja s-au făcut paşi importanţi. Un pas este participarea noastră ca membru cu drepturi depline la Consiliul Europei 
- şi participăm din plin la toate activităţile Consiliului. De asemenea, un alt pas este participarea noastră la Parteneriatul pentru Pace, în cadrul NATO - un alt instrument care a creat un nou climat şi un nou cadru de cooperare în domeniul securităţii - iar noi am apreciat această idee a unui Parteneriat pentru Pace ca un cadru pentru tratarea nediscriminatorie a diferitelor ţări din Europa Centrală şi Răsăriteană; de aceea, am fost primii care am semnat acest Parteneriat, precum şi programul naţional al Parteneriatului. Au loc deja multe activităţi concrete decurgând din Parteneriatul pentru Pace. Din punct de vedere economic, mergem cu hotărâre în direcţia Uniunii Europene. Au mai rămas doar două ţări care urmează să ratifice Acordul de asociere a României şi sperăm că, până la sfârşitul acestui an, şi aceste ultime două state îl vor ratifica, astfel încât, la începutul anului viitor, să devenim membru asociat la Uniunea Europeană. Pasul următor va fi pregătirea economiei noastre pentru a fi în măsură să fie competitivă, în perspectiva ridicării statutului nostru la acela de membru cu drepturi depline al Uniunii Europene, care este un scop dintre cele mai complicate, datorită acestor diferenţe între nivelul economiei, al tehnologiei şi aşa mai departe, şi care presupune mari eforturi, în primul rând în interiorul ţării, şi, în al doilea rând în dezvoltarea cooperării între cele două zone ale continentului nostru. Independent de toate fabulaţiile care sunt vehiculate în 
presă, sunt factori obiectivi pe baza cărora se poate aprecia. Un asemenea eveniment istoric nu trebuie judecat sub impulsuri sentimentale sau subiective. Ce înseamnă o revoluţie? Ea înseamnă o schimbare radicală în situaţia politică a unei ţări şi participarea maselor la realizarea acestei schimbări. Cred că avem ambele aceste elemente în evenimentele din România din decembrie 1989. Independent de influenţa diferitelor forţe interne, a diferitelor servicii de informaţii din exteriorul ţării sau, ştiu eu ce, alte elemente, desigur, climatul naţional intern a fost un factor important în aceste evenimente. In plus, demolarea fostului sistem sovietic, căderea regimurilor totalitare în ţările din această parte a Europei au influenţat dezvoltările interne din fiecare din celelalte ţări. România a cunoscut o dezvoltare specifică datorită caracterului regimului lui Ceauşescu, care era cel mai rigid, cel mai centralizat şi cel mai dur, din punctul de vedere al controlului asupra vieţii sociale a ţării. In timp ce alte ţări făcuseră deja unele schimbări fundamentale în interiorul sistemului - cum este cazul ungurilor, care au făcut o anumită deschidere încă din timpul regimului lui Kadar, sau în Polonia, cu mişcările sindicale, în Cehoslovacia şi chiar în Rusia, în Uniunea Sovietică, cu "perestroika" şi glasnosti"-ul lui Gorbaciov -, în România nu era posibil nici măcar să se discute despre necesitatea de a schimba câte ceva. Din acest motiv, s-a produs această explozie socială, această explozie populară a Revoluţiei din decembrie. A fost o adevărată mişcare populară, o ridicare reală a poporului, o Revoluţie populară. In ceea ce priveşte consecinţele ei, puteţi compara situaţia înainte de decembrie 1989 cu situaţia de astăzi. Este o schimbare radicală în toate structurile politice ale societăţii, ale statului şi aşa mai departe? Cred că este. Prin urmare, aceste două elemente caracterizează o revoluţie politică şi socială. Acum noi ne aflăm în faţa unui alt proces, de reformă economică. A restructura şi a reorganiza sistemul economic este o sarcină mult mai dificilă şi un obiectiv mai greu de realizat, pentru că sistemul economic este mult mai inerţial decât cel politic. Dacă în sistemul politic se pot efectua schimbări radicale într-o perioadă foarte scurtă de timp, în economie este mult mai multă inerţie şi procesele necesită perioade mai mari de timp. Situaţia cu care ne confruntăm este următoarea: în primul rând, în cei aproape cinci ani care au trecut din decembrie 
1989 au avut loc numeroase schimbări, chiar şi în economie - descentralizarea economiei, lichidarea tuturor instrumentelor de control ale statului, de planificare şi organizare a întregii vieţi economice şi multe alte măsuri privind proprietatea, instrumentele economice, financiare, monetare şi altele -, care au creat un cadru nou pentru economia noastră naţională. Insă, mai avem încă multe de făcut pentru a schimba şi pentru a promova schimbarea în legislaţie, în structura instituţională a economiei, în crearea mecanismelor specifice economiei de piaţă şi în mentalitatea oamenilor, ceea ce este, poate, cea mai dificilă transformare în întreg acest proces. Deci, ne găsim încă în faţa acestei sarcini de promovare a reformei economice. Eu nu cunosc nici unul. Am cerut informaţii, dacă cineva cunoaşte un asemenea caz. Eu nu cunosc. Dar, chiar dacă ar fi această situaţie, nu ar trebui să judecăm în acest context. Nu se poate lichida abordarea dogmatică a problemei trecând de la o dogmă la alta. Oamenii nu trebuie judecaţi după dosarul lor. Aceasta era maniera de abordare a oamenilor înainte, în regimul totalitar, de a aprecia oamenii după părinţii şi rudele lor şi aşa mai departe. Cred că, astăzi, fiecare are posibilitatea de a-şi asigura propria sa evoluţie şi trebuie să aibă încrederea că va fi apreciat după viaţa sa, după activitatea sa practică. Chiar şi un fost ministru, dacă este un om cu adevărat competent, care promovează a politică într-adevăr eficientă, de ce să nu 
fie folosit? Pentru că, altfel, în sistemul nostru totalitar, cu 4,5 milioane de membri ai fostului partid comunist, toţi oamenii au fost implicaţi, într-un fel sau altul, în aceeaşi politică, în acelaşi climat al vieţii noastre. Deci, să condamnăm toţi aceşti oameni? Să-i lichidăm fizic şi să nu aibă posibilitatea de a fi utili pentru progresul noii societăţi? Avem un filosof, bine cunoscut în Franţa, Cioran, care a scris o carte autocritică, în anii '60. El a spus că, în anii tinereţii sale - avea vreo 20 de ani -, considera că, pentru reînnoirea societăţii, trebuiau lichidaţi toţi oamenii care depăşeau 30 de ani; numai aşa se putea crea fundamentul pentru reînnoirea societăţii. E absurd! Cred că ne-am dezvoltat mult în aceşti ani. Dar, a garanta că, în viitor,... Depinde de evoluţiile care vor avea loc. Noi am avut minierii, în condiţiile specifice ale României anului '90, când nu existau instrumentele juridice şi instituţiile de apărare a ordinii publice, deoarece fosta Poliţie era compromisă în faţa populaţiei şi nu avea autoritatea necesară pentru a menţine legalitatea şi ordinea în societate. Dar, puteţi privi la alte ţări. Franţa, spre exemplu; cu agricultorii ei, cu studenţii şi elevii ei, care au făcut acelaşi lucru ca şi minierii români. Aveţi evenimentele din California, cu violenţele rasiale. Ce garanţii pot exista că nu se vor mai produce asemenea manifestări, vorbind la modul general? Inainte de toate, putem aprecia în mod foarte pozitiv dezvoltarea relaţiilor noastre. Si, aceasta nu din întâmplare. Este o relaţie fundamentală pentru România, ţinând seama de latinitatea noastră şi de istoria noastră comună, de similarităţile dintre limbile noastre şi de toate sentimentele pe care românii le nutresc faţă de italieni şi faţă de Roma. Insuşi numele românilor vine de la Roma. Deci, este un cadru şi sunt condiţii foarte favorabile pentru a avea relaţii foarte strânse cu Italia şi am apreciat în mod deosebit sprijinul pe care Italia ni l-a dat pe plan politic în toate aceste dezvoltări din ultimii cinci ani. Relaţiile noastre sunt foarte deschise şi foarte prieteneşti. De asemenea, în ceea ce priveşte relaţiile economice, am considerat prezenţa companiilor italiene în economia noastră ca foarte pozitivă. Am prezentat, chiar, dinamismul italienilor ca un exemplu oamenilor de afaceri francezi; italienii sunt foarte activi în economia noastră. Cred că avem toate premizele pentru a vedea aceste relaţii dezvoltându-se în continuare. Desigur înţeleg că, 
acum, în Italia sunt unele probleme interne. Sperăm, înainte de toate, că Italia va trece prin această perioadă şi îşi va stabiliza viaţa politică, socială şi economică internă, ceea ce va constitui un factor favorizant pentru dezvoltarea relaţiilor noastre bilaterale în toate direcţiile. 

În primul rând, doresc sa exprim si cu acest prilej satisfactia pentru aceasta vizita, desi scurta, dar substantiala prin continut, a Presedintelui Republicii Federale Iugoslavia în România. În discutiile pe care le-am purtat ieri si azi, ne-am concentrat asupra a doua teme.În primul rând, problemele bilaterale, constatând o coincidenta deplina de pareri în legatura cu dorinta si vointa politica reciproca de a depasi dificultatile actuale create de embargo si a renormaliza relatiile dintre tarile noastre, a crea conditii pentru dezvoltarea lor viitoare. În aceasta privinta, am discutat ca, la nivelul celor doua guverne, sa se analizeze concret toate problemele si conditiile necesare, masurile pregatitoare astfel încât în momentul ridicarii embargoului sa se poata trece la reluarea si normalizarea tuturor relatiilor noastre, mai ales economice.În al doilea rând, am avut un schimb de pareri asupra problemelor situatiei din Iugoslavia si în special a conflictului din Bosnia. Noi am apreciat momentul politic actual ca deosebit de important si am salutat pozitia conducerii Republicii Federale Iugoslavia si a Republicii Serbia în legatura cu planul de pace al Grupului de contact si masurile dramatice adoptate de conducerea de la Belgrad în legatura cu întreruperea legaturilor cu Republica Bosniaca Serbia, care a însemnat, asa cum am subliniat si cu alte prilejuri, asumarea si a unui risc politic de catre conducerea de la Belgrad si, în ciuda unor limite pe care le prezinta acest plan de pace, totusi, aprecierea ca este singura cale de instaurare a pacii în Bosnia.Noi am avut posibilitatea sa exprimam aprecierea noastra publica în legatura cu aceste masuri si la New York, si la Washington si la Strasbourg si, si acum, credem ca este foarte important ca sa se manifeste de catre comunitatea internationala întelegerea acestui moment si sprijinul politic deschis acordat conducerii de la Belgrad pentru consolidarea acestor masuri. Conditionari suplimentare ale ridicarii embargoului si încercari de globalizare a tuturor problemelor din Iugoslavia ca elemente de conditionare a ridicarii embargoului nu pot sa faca decât sa sprijine tendintele extremiste, de o parte si de alta.Noi am apreciat primul pas facut de Consiliul de Securitate, care a stabilit o ridicare partiala a embargoului, dar credem ca este cazul sa se mearga mai departe pentru a da un impuls procesului de pace în Iugoslavia. În ceea ce ne priveste, noi am manifestat un interes direct si, în continuare, vom 
sprijini toate eforturile care sa consolideze pasii pozitivi facuti pâna acum. Nu este nevoie sa reamintesc pozitia activa a României, de-a lungul întregii acestei perioade, în contacte directe cu toate republicile componente ale fostei Iugoslavii, cu statele vecine din zona, contactele noastre cu alte state europene, cu organisme europene, cu organisme internationale. As aminti doar, legat de aceasta problema mai apropiata de noi, pozitiile exprimate la Organizatia Natiunilor Unite si discutiile pe care le- am purtat cu reprezentantii Organizatiei Natiunilor Unite, salutând hotarârea Consiliului de Securitate cu ridicarea partiala a sanctiunilor, insistând asupra sprijinirii pozitiei Belgradului, si ridicarea sanctiunilor atât în discutiile cu secretarul general, cât si cu Presedintele Clinton, cu reprezentantii Senatului si Congresului american, în fata Adunarii Parlamentare a Consiliului Europei. Am subliniat cu fiecare prilej ca, din punctul nostru de vedere, ne aflam în fata unui moment important, care poate sa se dezvolte în sens pozitiv, pentru promovarea procesului de pace, sau, daca nu va exista o decizie clara si un sprijin explicit din partea comunitatii internationale prin ridicarea sanctiunilor, s-ar putea ca, din contra, sa fie încurajate elementele negative, extremiste care sa agraveze conflictul. Noi am avut un schimb de pareri si pe aceasta problema cu Presedintele Zoran Lilici si am apreciat ca exista o abordare apropiata de catre conducerile politice ale României 
si Republicii Federale Iugoslavia atât în ceea ce priveste politica interna a fiecarei tari - asigurarea drepturilor si libertatilor cetatenesti si, în acest context, a drepturilor si libertatilor tuturor minoritatilor nationale, pentru afirmarea entitatilor lor culturale, spirituale - cât si în ceea ce priveste locul si rolul acestora în relatiile dintre state vecine, cum este cazul României si Serbiei, respectiv Iugoslaviei.În ceea ce ne priveste, sârbii si croatii care locuiesc în România se bucura de toate drepturile care sunt confirmate si în Constitutie si exista, cred eu, un climat constructiv, pozitiv de contacte ale acestora si cu organele centrale, si cu organele locale - reprezentantii comunitatii sârbe sunt reprezentati si în Parlament si constituie un element, zic eu, pozitiv în comunicarea dintre tarile noastre. Am apreciat, de asemenea, si inclusiv la Baile Herculane m-am întâlnit atât cu români din Voivodina cât si cu vlahi din Valea Timocului - cei din Voivodina se afla într-o situatie mai buna, au o activitate mai larga, mai dezvoltata - si organizatii culturale, publicatii, ziare, activitati într-un post de radio si televiziune propriu; cei din Valea Timocului sunt mai putin dezvoltati din acest punct de vedere. Ei apreciaza pozitiv întelegerea manifestata în ultima vreme si din partea organelor centrale de la Belgrad si a autoritatilor locale. Ne-au solicitat sprijinul si noua, si autoritatilor sârbe pentru ca sa-si consolideze activitatea proprie, de afirmare a unei vieti culturale de sine statatoare.În legatura cu ceea ce scrie presa, presa scrie multe în legatura cu multe probleme din viata politica interna, din politica externa a României. Nu acesta este esentialul. Eu cred ca, în politica noastra, noi am manifestat o anumita consecventa în abordarea problemelor minoritatilor nationale si acesta este lucrul esential. Noi nu vrem sa tratam minoritatile nationale ca element de discordie între statele vecine ci, din contra, ca un element de apropiere si de dezvoltare a bunei vecinatati. 

Domnule ambasador, Doamnelor şi domnilor, Imi face plăcere să participăm alături de Dumneavoastră la această Zi, care semnifică nu numai un deziderat, un obiectiv istoric pentru poporul german - unificarea Germaniei -, ci o marcăm şi prin semnificaţia pe care ea a avut-o pentru transformările care se produc astăzi în Europa. Căderea Zidului Berlinului şi unificarea celor două Germanii se integrează în procesul mai mare prin care trece Europa, în general, Europa Centrală şi de Est, în particular, în procesul acesta al tranziţiei, prin dărâmarea regimurilor totalitare, dispariţia Uniunii Sovietice, a Tratatului de la Varşovia, a CAER-ului şi eforturile care se fac pe plan european, pentru a realiza o nouă Europă unită, în care să dispară toate barierele artificiale, create în ultimele decenii ale existenţei noastre.România se integrează activ în tot acest proces, prin ceea ce se produce pe plan intern, prin consolidarea statului de drept, a regimului democratic pluralist, prin tranziţia spre o economie de piaţă viabilă, eficientă, competitivă, cu protecţia socială necesară protejării tuturor categoriilor de cetăţeni - pe de-o parte; pe de altă parte, prin rolul pe care doreşte să îl joace şi îl joacă pe plan zonal, ca factor de stabilitate în această zonă atât de frămîntată şi în procesul general al integrării general europene. Cred că astăzi este o problemă comună pentru noi toţi, nu numai pentru ţările care trec prin aceste procese dificile ale tranziţiei, ci pentru întreaga Europă, inclusiv pentru statele dezvoltate ale Europei Occidentale, îndepărtarea barierei celei mai dificile, a barierei economice şi a pericolului pe care îl reprezintă adâncirea discrepanţelor economice dintre ţările Vestului şi Centrului şi Estului Europei, care pot să sape o nouă barieră, un nou zid, o nouă cortină de fier, de natură economică - sursă de convulsii, de tensiuni şi de conflicte pe plan european. Nemaivorbind despre rolul pe care Europa îl are de jucat în lumea de azi, în contextul globalizării şi integrării tuturor economiilor naţionale în economia mondială, necesitatea refacerii rolului activ, ca factor de progres în lumea contemporană, ţinând seama de faptul că, deja, centrul economiei mondiale s-a mutat în Pacific. Or, Europa are de jucat, în continuare, un rol de prim ordin în promovarea civilizaţiei contemporane, în promovarea proceselor de globalizare şi de democratizare a relaţiilor politice şi economice internaţionale.În acest context, privim şi relaţiile noastre 
cu Germania, marcând, pe de-o parte, dezvoltările pozitive din ultimii ani de zile şi conlucrarea activă în organismele europene, exprimându-ne dorinţa, în acelaşi timp, de a vedea adâncindu-se, diversificându-se, dezvoltându-se, pe toate planurile, relaţiile noastre bilaterale, ca o axă necesară a integrării general europene. Eu vă felicit cu prilejul Zilei naţionale şi să ne urăm, împreună, consolidarea relaţiilor româno-germane. 

Cred că nu este nevoie să dau multe detalii, întrucât s-a transmis direct momentul de la Adunarea Parlamentară a Consiliului Europei. Aş puncta numai semnificaţia acestui moment, care a coincis cu aniversarea unui an de când România a devenit membru cu drepturi depline al Consiliului Europei.Această invitare, pe care Consiliul Europei a făcut-o Preşedintelui României, deci şefului statului român, de a fi prezent la Adunarea Parlamentară - practică obişnuită în activitatea Consiliului Europei - marchează tocmai ceea ce îmi spuneau, ieri, unii reprezentanţi ai conducerii Adunării Parlamentare: intrarea în normalitate, faptul că România este membru şi prezenţa, de astă dată, la Adunarea Parlamentară nu a fost un moment de întrebări legate de statutul posibil, sau nu, al României, ci un dialog, normal, firesc, cu unul din şefii statelor membre, pe problemele atât care preocupă ţara respectivă, cât şi problemele care stau pe agenda de lucru, pe agenda preocupărilor, Consiliului Europei în legătură cu problemele politice europene, problemele relaţiilor între state, problemele promovării democraţiei în viaţa internă, în viaţa internaţională, în relaţiile dintre state.Asupra problematicii, atât a intervenţiei, cât şi interesul pe care l-a suscitat prezenţa statului român, prin numărul mare de întrebări - timpul, din păcate, nu ne-a permis ca să răspundem tuturor întrebărilor - demonstrează că s-a intrat în normalitate, cum mi se spunea azi dimineaţă. România este percepută ca un membru activ şi cu o prezenţă constructivă în activitatea Consiliului Europei.Am avut, astăzi dimineaţă, un moment deosebit, cu o mare încărcătură emoţională, afectivă. Am vizitat Cimitirul foştilor prizonieri de război români din Alsacia şi Lorena. A fost o întâlnire deosebită. Administraţia locală şi Asociaţia veteranilor manifestă interes şi se ocupă de întreţinerea Cimitirului, care arată foarte bine. Si, am avut şi un moment deosebit. Am întâlnit un tânăr - fiul celui care, împreună cu mama sa, deci bunica celui cu care ne-am întâlnit, au ajutat prizonierii români. Printre ei, omul de legătură - dintre prizonierii români - un olteniţean, deci un consătean de-al meu, care a fost salvat, a fost ajutat să supravieţuiască cu ajutorul acestei familii. A fost un moment de întâlnire deosebită, emoţionant. Cred că toată delegaţia a trăit acest moment, încărcat de semnificaţii deosebite, caracteristic pentru relaţiile tradiţionale, fundamentale, dintre popoarele român şi francez. Nu cunosc aşa 
ceva. Ce să caute vineri, şi la ora 14.00? M-aş mira! Eu nu am intervenit în nici un fel şi nu am motive. Din tot ceea ce am înregistrat din informaţia consilierilor mei, nu există vreo motivaţie ca să intervin în vreun fel pentru schimbarea deciziei Guvernului în această privinţă. Dar, nu cunosc detalii. Dacă... Aceasta presupune un cadru normal, un cadru normal al relaţiilor cu cetăţenii străini sau cei care vor cetăţenia. Nu? Deci, trebuie să depună o cerere pentru a obţine viză, şi care să fie însoţită de motivaţia corespunzătoare. Nu a făcut-o, din câte ştiu, până acum. Si, nu să facă trimitere la nu ştiu ce declaraţie de acum un an sau de acum doi ani, ci să exprime, în mod expres, astăzi, cadrul în care doreşte să vină şi, în acest context, să ceară viza şi Guvernul să judece. Deci, despre asta este vorba. Deci, deocamdată, nu cunosc ca să fi făcut vreun asemenea demers. Demersul mijlocitorilor era un demers informativ. Nu se procedează în acest fel. Cine doreşte să capete viză, se adresează personal pentru aşa ceva. Si, s-au pus nişte condiţiuni care mi se par fireşti, normale, pe care nu am cunoştinţă ca să le fi respectat. Nu-i un adevăr. Are cetăţenie pierdută. Cei care vor să recapete cetăţenia - este o procedură pe care toţi oamenii normali o îndeplinesc, care doresc acest lucru. Dar, de fiecare dată, chiar din declaraţiile oficiale făcute anul trecut şi din mesajele cu care s-a adresat poporului român - a făcut-o de pe poziţia, de pe soclul, suveranului României. 
În România există un singur suveran: poporul român. A respecta ordinea constituţională: trebuie să se coboare la nivelul cetăţeanului de rând... Al cărui statut de cetăţean trebuie abia să-l capete, întîi. Fără aceasta nu stăm de vorbă. Cui a trimis faxul? Nu discutăm cu faxuri. Este o ordine stabilită şi nişte reguli... Eu am alte treburi astăzi după amiază. Să se comporte ca un cetăţean normal! Sunt şi alţii care îşi pierduseră cetăţenia. Este o procedură foarte simplă, astăzi, de reobţinere a cetăţeniei. Foarte mulţi au făcut-o. Deci, această cale nu este închisă. Aceasta este o direcţie. A doua: îşi păstrează cetăţenia străină, deci, ca orice străin - nu avem proceduri foarte complicate, noi, în ceea ce priveşte obţinerea de vize -, dacă o face în anumite condiţiuni, nu cu pretenţia suveranului, care se adresează de la această "înălţime" poporului român, ca să vină nu ştiu ce să facă în România. Deci, sunt două condiţiuni precise, clare, simple, explicite, la care nu am de adus corective. Ele au fost explicit formulate de Guvern. Da! Cred că avem toate motivele să o considerăm nu reuşita mea, ci reuşita României. Sigur că da! 

Aşa cum s-a relatat, vizita comportă trei etape.Prima etapă este participarea la Conferinţa Internaţională Economică, consacrată Orientului Apropiat şi Africii de Nord. Conferinţa este organizată sub patronajul regelui Marocului, Hassan al II-lea, şi cosponsorizată de cei doi preşedinţi, ai SUA şi Rusiei. Sunt invitaţi şefi de state, şefi de guverne, miniştri din ţările zonei interesate, din Europa şi din alte state. Din zona noastră, a fost invitată numai ţara noastră, România. De altfel, România a fost invitată şi la convorbirile multilaterale pentru pace în Orientul Apropiat. După Conferinţa de la Madrid, care a declanşat procesul de pace în Orientul Apropiat, cu convorbirile cunoscute între Israel şi OEP, şi încheiat cu înţelegerile cunoscute privind stabilirea administraţiei palestiniene în Cisiordania şi Gaza, Conferinţa de la Casablanca se doreşte un al doilea moment, care să lanseze un program economic pentru această zonă, un program de reconstrucţie economică a zonei. Noi ne-am arătat disponibilitatea, şi vom expune acest lucru şi în cadrul Conferinţei, de a participa la eforturile privind consolidarea procesului de pace, pe de o parte, ca şi de a fi prezenţi în programele de reconstrucţie a zonelor, a ţărilor respective, şi de dezvoltare economică a programelor consacrate acestui obiectiv. O a doua etapă este vizita de 3 zile în Anglia, care comportă un număr mai mare de întâlniri - întâlniri de ordin politic cu premierul Angliei şi membri ai cabinetului - ministrul de externe, ministrul comerţului şi industriei -, întîlniri la Confederaţia Industriilor Britanice, la Institutul Regal pentru Relaţii Externe, la Consiliul Britanic şi la "Business Week", care este, de fapt, organizatorul acestui turneu, care ne-a invitat la reuniunile anuale pe care le organizează şi la care sunt invitaţi şefi de state şi alte personalităţi politice proeminente. Si, în fine, a treia etapă, o escală mai scurtă în Bruxelles, care ne va prilejui o întâlnire cu premierul Belgiei, cu noul Secretar General al NATO şi cu un grup de oameni de afaceri interesaţi în dezvoltarea relaţiilor bilaterale.Deci, privit în ansamblu, turneul ne prilejuieşte, pe de o parte, participarea la o dezbatere de mare importanţă pentru o zonă în care România a fost şi este prezentă, şi, apoi, contacte utile şi discuţii de fond, politice şi economice, cu doi parteneri importanţi din Uniunea Europeană - Marea Britanie şi Belgia. Considerăm că este un moment important pentru lansarea pe o orbită nouă 
a relaţiilor noastre bilaterale cu aceste state. 

Cred ca nu exista din partea noastră nici o rezervă în a accepta o asemenea propunere. Ar putea să existe o asemenea perspectivă, de a se încheia un astfel de acord între toate statele balcanice, prin care să se asigure o activitate comună, o cooperare comună pentru pacea, stabilitatea şi colaborarea în Balcani. Desigur, aceasta nu este o soluţie pentru conflictul bosniac, dar poate fi o idee care să ajute, vorbind în general, stabilitatea in Balcani. Sunt total de acord cu asta. Am menţionat mai devreme că, dacă se va găsi o soluţie pentru rezolvarea conflictului din fosta Iugoslavie, vom putea să dezvoltăm zona Balcanilor ca o zonă de stabilitate şi cooperare în Europa. Sunt pe deplin de acord cu dumneavoastră. Referitor la prima parte a întrebării dumneavoastră. Statutul Armatei a XIV-a: este fosta Armată a XIV-a sovietică şi care a avut ca principal ţel controlarea întregii zone de sud-est, inclusiv Balcanii. După dezmembrarea Uniunii Sovietice şi după apariţia noilor state independente, această Armată a XIV-a, care este acum Armata a XIV-a a Rusiei, reprezintă o armată străină aflată pe teritoriul unui stat independent, Moldova. Ea nu se află la frontieră, pentru că Moldova nu are graniţă comună cu Rusia - Ucraina o separă de Rusia. Deci, este o situatie ciudată, poziţia acestei armate. Parerea mea este că prezenţa acestei armate a încurajat forţele conservatoare din Transnistria să iniţieze conflictul militar acum doi ani.Din acest motiv, considerăm că retragerea Armatei a XIV-a reprezintă o pre-condiţie pentru stabilitatea noului stat independent Moldova şi pentru pacea din zona.Dar, desigur, acest nou stat independent, Moldova, reprezintă subiectul juridic în toate aceste negocieri.Apreciem pozitiv eforturile depuse de Moldova de a ajunge la un acord cu Rusia pentru retragerea acestei armate. Nu voi dezvolta consideraţiile mele în legătură cu ritmul acestei retrageri, dar cred ca este o necesitate. Nu cred că este nevoie ca o alta forţă să înlocuiască Armata a XIV-a. Cred că este nevoie să fie retrase orice efective militare străine de pe teritoriile acestor noi state independente. Acum, cred că problema cea mai delicată, cea mai complicată este conflictul din Iugoslavia si din Bosnia. In aceste condiţii, o conferinţă balcanică nu este posibil de realizat, pentru că nu poate fi nici o conferinţă balcanica fără statele din fosta Iugoslavie. Adica, o condiţie preliminara este soluţionarea politică a conflictului iugoslav şi, mai ales, a conflictului militar 
din Bosnia.Opinia noastră, pe care am mai exprimat-o, este că nu pot exista soluţii militare pentru conflictul bosniac. Exista chiar, cred eu, percepţii incorecte asupra conflictului iugoslav şi a celui bosniac. Se vorbeşte de un conflict etnic; se vorbeşte chiar de epurări, de "purificări" etnice. Ce purificări etnice? Cei care se luptă între ei sunt fraţi! Sunt sârbi; musulmanii nu sunt o naţionalitate; sunt ei înşişi sârbi. Deci, în Bosnia nu exista o naţionalitate bosniacă; în Bosnia sunt sârbi şi croaţi. Sunt sârbi musulmani şi sârbi ortodocşi. precum şi croaţi catolici, dar care au trăit împreuna, au o istorie comună. Doar istoria i-a separat în croaţi şi sârbi: croaţii sub ocupaţie austro-ungară, sârbii sub ocupaţie otomană. Ocupaţia otomană a creat această diferenţiere între sârbi; unii au rămas ortodocşi, mai ales în zonele rurale din Bosnia, iar alţii au devenit musulmani, mai ales în zonele urbane - de unde şi faptul că musulmanii sunt concentraţi mai ales în zonele urbane, iar ortodocşii sunt repartizaţi pe un teritoriu mai întins - dar ei sunt sârbi cu totii! Există chiar familii mixte. L-am întrebat pe ministrul de externe al Bosniei, care a fost la Bucureşti în aprilie (1994), dacă este turc sau de altă naţionalitate. Acesta a fost indignat, raspunzându-mi: "Sunt sârb! Am un frate - sau o sora, nu ştiu exact - care traieşte la Belgrad, care este căsătorit(ă) acolo, cu un sârb din Belgrad". Am cunoscut multe persoane la Zagreb, familii mixte croato-sârbe. 
Este o tragedie a unui intreg popor, un război civil între aceiaşi fraţi sârbi. Poate nu este un razboi religios - în condiţiile de astăzi, dar este o tragedie reală.Deci, nu cred că prin intervenţii militare se poate rezolva această problemă. Insă trebuie ajutate toate forţele care sunt interesate să restabilească pacea şi relaţiile normale, să revină la o viată normală, să discute, să dialogheze, să negocieze la masa tratativelor asupra condiţiilor posibile şi acceptabile pentru toate părţile. Nimeni nu poate sa indice soluţiile. Acum, cred ca singura platformă este această propunere facută de Grupul de Contact asupra unui program de pace - care nu este deloc ideal - dar toate părţile inclinau sa accepte o negociere pe baza lui. Insă, contrar bunului simţ şi logicii, cred eu, nici comunitatea internaţionala n-a reacţionat prea corect şi destul de repede în sprijinul forţelor politice realiste din Bosnia şi din Iugoslavia, pentru a putea promova această direcţionare a evenimentelor. Eu sper că, totuşi, se va putea găsi o soluţie, şi aceasta doar pe cale politică o putem face. Aceasta este opinia noastră. Vedeţi, este o problemă de istorie, de istorie naţională şi de istorie a celorlalte naţiuni. Este un proces istoric care a facut ca, imediat dupa Revoluţia din decembrie, opţiunea generală a cetăţenilor din România să fie pentru forma republicană de organizare a statului. Acest lucru a fost inclus în noua Constituţie a statului. Deci, din acest punct de vedere, nu există nici o îngrădire pentru cei care doresc să aibă cetăţenia română, să o redobândească; nu există nici o îngrădire legislativă şi juridică. Insă, fostul rege Mihai ar dori să vină în România ca rege, ca suveran. Aceasta nu este în concordanţa cu organizarea statala, cu ordinea constituţională a ţării.De altfel, el chiar a efectuat o vizită în România, ca persoană particulară. Ar putea să revină, dar cu un angajament clar, ferm, de a nu deveni o sursă de tulburari sociale în ţară, adică să-şi exprime cu claritate statutul de cetăţean obişnuit şi să-şi exprime, prin aceasta, respectul total faţă de Constituţie. Cred ca este o cerinţă destul de normală, care există, printre altele, în toate ţările europene. In Franţa, un întreg secol, Burbonii n-au fost acceptaţi pe teritoriul ţării; în Italia, odata cu adoptarea noii Constituţii, în '47, s-a luat decizia de a nu se accepta intrarea regelui în ţară; aceleaşi probleme au existat în Grecia şi în alte ţări. Din acest punct de vedere, cred ca noi suntem 
mai liberali în ceea ce priveşte posibilitaţile oferite fostului rege Mihai; însă, trebuie ca acesta să fie foarte onest în relaţiile sale cu statul şi cu Constituţia acestui stat. Cred ca este normal, este democratic să se respecte opţiunea cetăţenilor ţării. Sunt doua probleme diferite: problemele legate de stat şi de organizarea statală; şi problemele legate de naţionalitatea şi limba unei populaţii.Moldova este acum un stat, dar a făcut parte din România, a fâcut parte din provincia istorică Moldova, care include o jumătate a teritoriului în România; cealaltă jumatăte a fost ocupată de Rusia în anul 1812. Timp de un secol a fost ocupată de Rusia. Dupa primul război mondial, odata cu autodeterminarea tuturor naţiunilor europene, toate provinciile româneşti ce se aflau sub ocupaţia austro-ungara sau sub ocupaţia rusă s-au unit într-un stat naţional, unic. A fost şi cazul Ungariei, care a apărut ca stat naţional; a fost şi cazul Austriei, care a apărut pentru prima oară ca stat naţional; a fost şi cazul Cehoslovaciei, al Iugoslaviei şi al altor state, apărute după primul război mondial datorită dispariţiei acestor imperii. In anii '40 a fost adoptată o masură fără nici o baza juridica, fără nici o bază istorică, atunci când, potrivit acordului dintre Germania si Uniunea Sovietică, cunoscutul Pact Ribbentrop-Molotov, s-a decis ocuparea Basarabiei şi nu numai a acestei provincii, ci şi a altor teritorii, care au fost incluse în Uniunea Sovietică. O parte din Moldova a devenit 
Republica Sovietică Moldova, iar o altă parte a fost inclusa în Ucraina, măsuri care au complicat, pentru istorie, aceste probleme. Dar, această populaţie a fost şi rămâne o populaţie românească. Principala lor limbă este aceeaşi ca şi a noastră, româna. Istoria lor este istoria românilor care au trait in spaţiul Moldovei.Dar, odată cu dispariţia Uniunii Sovietice, au apărut noi situaţii politice, au apărut noi formaţiuni statale: ţările baltice, Ucraina, republicile caucaziene, etc. A apărut şi acest stat, Moldova. România a fost prima ţară care a recunoscut existenţa acestui nou stat independent. Dar, subliniem că în acest stat 65% din populatie este formată din români. Este o altă problemă că există teoreticieni care doresc să proclame că este o noua naţionalitate, o nouă naţiune - moldoveană, care ar putea fi alta decât naţionalitatea română şi că limba moldovenească este altceva decât limba română. Cunosc aceste teorii. In RDG au existat astfel de teorii, potrivit cărora a apărut o nouă natiune germană, naţiunea germană socialistă. Dar populaţia germană a tratat în mod diferit această problemă şi Germania s-a unificat.Deci, nu punem în discuţie existenţa statului Moldova. Este o chestiune a cetăţenilor acestui stat de a-şi alege propria cale de dezvoltare. Noi suntem deschişi şi dorim să dezvoltăm relaţii normale, de cooperare, între cele două state. Dar se pune problema referitoare la abordarea teoretică a chestiunii naţionalităţii. Nu suntem deloc de acord cu o asemenea teorie, potrivit căreia ei ar fi de o altă naţionalitate. Teoria respectivă este în opoziţie cu însăşi existenţa acestei formaţiuni statale. Puteti găsi în Europa state diferite în care se vorbeşte aceeaşi limbă - germana. Deci, în politică abordam problema într-un singur fel: realist. Luăm în consideraţie frontierele existente în Europa şi credem că acest lucru reprezinta o condiţie prealabilă pentru a aborda situaţia existentă în Europa şi pentru a menţine pacea în Europa. Am discutat deja aceasta chestiune cu conducerea NATO şi acum avem reprezentanţi la Celula de planificare din Mons. Am discutat programul nostru naţional în cadrul Parteneriatului pentru Pace, inclusiv această problemă concretă, de a pregăti o brigadă românească, luând în consideraţie toate condiţiile şi criteriile NATO pentru a putea participa la asemenea acţiuni. Acum, de exemplu, este o cerere pentru Angola. Există negocieri referitoare la pregătirea unei asemenea formaţiuni militare cu scop umanitar şi de menţinere 
a păcii, în cooperare cu NATO. Legislaţia şi Constitutia noastra sunt în acord deplin cu reglementările europene referitoare la minorităţile naţionale, raportate la drepturile generale ale cetăţenilor. Din acest punct de vedere, cred că dispunem de intreaga bază legislativă pentru asigurarea identităţii şi manifestarea deplină a drepturilor minorităţilor. In particular, în ceea ce îi priveşte pe maghiari, care constituie minoritatea naţionala cea mai importantă din ţara noastră - 7% din totalul populaţiei, adica 1,7 milioane -, ei sunt majoritari în două judeţe. Această etnie se bucură de reprezentare politică şi nu numai de aceasta. Cred ca suntem singura ţară din Europa în care toate minorităţile naţionale îşi au reprezentanţi în Parlamentul naţional. In ceea ce îi priveşte pe maghiari, ei au în Parlament 39 de reprezentanţi aleşi; dar şi grupurile etnice mai mici, precum grecii, turcii, armenii, o minoritate italiană chiar, sunt reprezentate în Parlament. De asemenea, aceste grupuri sunt alese şi reprezentate în consiliile locale. Ungurii beneficiază de o întregă reţea de instituţii de învăţamânt, de toate gradele - primar, secundar si superior - în limba lor maternăa; ei au ziare, posturi de radio şi televiziune, teatre şi alte instituţii culturale. Dar, desigur, discuţii vor fi întotdeauna, în această chestiune; pentru că prevederile legislative, dar mai ales punerea lor în practică admit perfectionare. Minorităţile îşi au propriile lor organizaţii, care le promoveaza 
interesele. Si, la nivel guvernamental a fost creat un Consiliu al minorităţilor, aflat în dialog permanent cu Guvernul, pentru rezolvarea unor aspecte concrete. Cred deci că am realizat multe în cursul acestor cinci ani, în sensul creării bazei juridice, legislative, dar şi în plan practic. Desigur, problemele lor se încadreaza în problemele noastre generale - consolidarea cursului democraţiei, îndeosebi dezvoltarea economică, asigurarea posibilităţilor materiale de rezolvare a dificultăţilor de ordin social, pentru toţi cetăţenii, inclusiv persoanele aparţinând minorităţilor etnice. 

Majestate, Doamnelor şi domnilor, Aş dori, înainte de toate, să mulţumesc în modul cel mai cordial Majestăţii Voastre pentru amabila invitaţie de a lua parte la Forumul de la Casablanca, manifestare care se conturează ca o etapă deosebit de importantă pentru viitorul procesului de pace, pentru stabilitatea şi dezvoltarea armonioasă a întregii regiuni. Imi face plăcere să iau cuvântul în această reuniune desfăţurată sub înaltul patronaj al Majestăţii Voastre, promotor statornic al dialogului şi înţelegerii între părţile implicate în conflictul din Orientul Mijlociu. Aş dori, de asemenea, să exprim reprezentanţilor SUA şi Federaţiei Ruse, în calitate de cosponsori, Consiliului pentru Relaţii Externe, precum şi Forumului Economic Mondial înalta noastră apreciere pentru eforturile depuse în vederea pregătirii şi desfăşurării cu succes a reuniunii noastre. Majestate, Participarea noastră la această Conferinţă este determinată, în primul rând, de atenţia şi interesul pe care le acordăm colaborării cu toate statele din zona Orientului Mijlociu şi Africii de Nord, de importanţa geopolitică, economică şi strategică a acestei regiuni. Totodată, ea este o expresie a dorinţei României de a sprijini rezolvarea paşnică a problemelor complexe cu care se confruntă statele din acest spaţiu geografic. Comunitatea internaţională cunoaşte schimbări radicale, marcate, mai ales, de dizolvarea bipolarismului şi încheierea perioadei Războiului Rece, a confruntării ideologice dintre Est şi Vest. Revoluţiile din Centrul şi Estul Europei - zonă căreia îi aparţine şi România - au redat libertatea şi demnitatea popoarelor din această parte a lumii, creându-le condiţii pentru revenirea lor la valorile democratice tradiţionale, la respectul faţă de drepturile fundamentale ale omului şi la pluralismul politic. Evoluţii de importanţă istorică se produc şi în alte zone geografice, Orientul Mijlociu fiind un exemplu edificator în acest sens. Graţie realismului şi curajului unor oameni politici care şi-au luat răspunderea ieşirii din inerţie pentru a-şi asuma imperativele păcii, Orientul Mijlociu a intrat într-un proces de reconciliere ce, până nu de mult, părea imposibil. Conferinţa internaţională de la Madrid, din octombrie 1991, privind Orientul Mijlociu avea să marcheze un moment hotărâtor în demararea procesului de pace şi trecerea de la confruntare militară la negocieri între părţile implicate în conflictul arabo-israelian. Sperăm ca acest proces să fie ireversibil, în pofida a numeroase 
obstacole care trebuie depăşite pentru a se ajunge la o pace globală, la toleranţă şi încredere între ţările şi popoarele din această zonă geografică. Legat de aceasta ne provoacă o profundă îngrijorare actele de violenţă soldate cu victime nevinovate, puse la cale de elemente extremiste, depăşite de evoluţia evenimentelor. Rezultatele pozitive obţinute la negocierile bilaterale de pace Israel-OEP şi Israel-Iordania atestă şansele reale ale păcii şi este deosebit de îmbucurător faptul că reuniunea noastră se desfăşoară într-un moment politic favorabil creat de semnarea, la 26 octombrie 1994, a Tratatului de pace între Israel şi Iordania. Acest act constituie o nouă victorie a realismului şi înţelepciunii politice a semnatarilor, precum şi a eforturilor stăruitoare şi contribuţiei determinante a SUA în realizarea progreselor înregistrate în cadrul procesului de pace în Orientul Mijlociu. Dorim să exprimăm speranţa că în această direcţie vor fi obţinute, în viitorul apropiat, rezultate concrete şi în negocierile de pace dintre Siria-Israel şi Israel-Liban. In acest context, doresc să folosesc tribuna acestui Forum pentru a reafirma voinţa fermă a României de a sprijini în continuare procesul de pace în Orientul Mijlociu, încurajând contactele şi dialogul între părţile interesate în vederea soluţionării politice, prin tratative, a celorlalte probleme nerezolvate. Am primit cu satisfacţie invitarea României la negocierile multilaterale de pace pentru Orientul Mijlociu, precum şi 
participarea noastră la Forumul de la Casablanca, apreciindu-le ca o recunoaştere a contribuţiei active şi a rolului pozitiv al ţării noastre la procesul de pace. Imediat după semnarea la Washington, la 13 septembrie 1993, a Declaraţiei de principii între Israel şi OEP, România si-a reafirmat disponibilitatea de a participa, cu firme din sectorul de stat şi privat, la programele de reconstrucţie a zonelor cu autonomie palestiniană, în acest scop fiind constituit un Comitet Interministerial de coordonare a acţiunilor ce vor fi întreprinse. Ca urmare, unele ministere economice, întreprinderi de stat şi firme particulare româneşti au făcut cunoscute posibilităţile de care dispun pentru a se implica în executarea de obiective în domenii cum ar fi: energie electrică, resurse de apă, transporturi, construcţii de drumuri şi locuinţe, spitale, fabrici de ciment ş.a. Pornim de la experienţa acumulată anterior de întreprinderile româneşti în realizarea de obiective economice în numeroase ţări arabe, de la potenţialul de specialişti de care dispunem şi de la capacitatea lor de a se acomoda condiţiilor zonei. Dorim ca angajamentele asumate de organismele financiare internaţionale şi de grupul statelor donatoare să devină operaţionale, pentru că succesul reconstrucţiei în teritoriile palestiniene poate constitui o probă pentru reuşita unor acţiuni similare în alte zone ale Orientului Mijlociu. Considerăm că rezolvarea problemelor politice ale regiunii, însoţită de programe economico-financiare de reconstrucţie şi dezvoltare, ar conferi procesului de pace stabilitatea dorită. Suntem convinşi că reuniunea noastră va contribui la identificarea celui mai potrivit echilibru între imperativele politice şi priorităţile economice şi financiare ale Orientului Mijlociu. In procesul de integrare economică a ţărilor din Orientul Mijlociu şi Africa de Nord la fluxul economiei mondiale un rol important, activ, revine ţărilor membre ale Uniunii Europene, cât şi altor state din Europa, inclusiv României. Această zonă continuă să fie bogată în resurse naturale şi de capital, este situată în imediata apropiere geografică a continentului european, dispune de o clasă dinamică de comercianţi şi antreprenori, precum şi de un important efectiv de forţă de muncă bine calificată şi relativ ieftină. Un alt factor care este de natură să încurajeze cooperarea internaţională în Orientul Mijlociu îl constituie şi apariţia unor semnale clare de regândire a strategiei şi sistemelor de dezvoltare economică 
şi socială a majorităţii ţărilor din zonă, în consonanţă cu noile evoluţii şi exigenţe ale economiei mondiale. Extinderea şi dezvoltarea cooperării cu statele din Orientul Mijlociu deschid largi perspective pentru progresul economic al acestora, contribuie la reducerea decalajului care le separă de ţările bogate. Noi suntem preocupaţi de faptul că adâncirea prăpastiei dintre ţările bogate şi cele sărace reprezintă, în continuare, o ameninţare la adresa păcii şi securităţii mondiale, o sursă periculoasă de tensiune şi conflicte între naţiuni. De aceea, România a susţinut lansarea, în cadrul ONU, a Parteneriatului pentru Dezvoltare la nivel global, a cărui necesitate este resimţită cu tot mai multă acuitate şi devine o opţiune prioritară a tuturor naţiunilor. România, ca ţară aflată în inima Europei, la confluenţa unor mari arii geostrategice, este un element crucial pentru stabilitatea regiunii din care face parte şi un vector al cooperării inter-regionale. De aceea, ţara noastră este direct interesată în susţinerea proceselor integratoare la nivel continental, în punerea în valoare a proiectelor de cooperare regională, în special în spaţiul Europei Centrale, al Mării Negre şi al Bazinului Dunării. Pe un plan mai larg, România este interesată şi sprijină accelerarea cooperării economice a zonelor adiacente, inclusiv a statelor din Bazinul Mării Negre şi celor limitrofe Mării Mediterane. Fără nici o îndoială, realizarea păcii în Orientul Mijlociu va crea condiţii favorabile 
pentru lărgirea colaborării economice şi tehnice a ţărilor din această regiune cu state din alte zone geografice. Majestate, Doamnelor şi domnilor, Increzător în succesul reformei în curs de desfăşurare în ţara noastră, care corespunde opţiunilor poporului român pentru democraţie, statul de drept şi economia de piaţă, doresc să vă asigur că, în eforturile lor de dezvoltare economică şi socială, statele din Orientul Mijlociu şi Africa de Nord au şi vor avea în România un partener credibil şi loial. Vă mulţumesc!

Aflu cu plăcere că Agenţia Naţională de Presă, ROMPRES, şi-a fixat drept sărbătoare ziua de 8 ianuarie, dată la care, în 1990, semnam - în calitatea mea de atunci - actul său constitutiv. Mă aduceţi astfel, printr-o motivaţie suplimentară, mai aproape de fiecare dintre dumneavoastră şi activitatea ce o prestaţi, făcându-mă părtaş atât la bucuria aniversării pe care o trăiţi, cât şi la frământările şi proiectele de viitor.Calendaristic privind, ROMPRES s-a numărat printre cele dintâi instituţii ale noii noastre societăţi democratice pe care Revoluţia Română o prefigurase prin documentul său programatic - Comunicatul către ţară din noaptea de 22 decembrie 1989 - fiind o primă şi serioasă ilustrare a crezului în libertatea presei, a dreptului la informaţie, la cunoaştere. Acest crez, aceste principii erau explicit formulate în programul revoluţiei, iar realitatea, cursul general al evoluţiei noastre le-au conferit substanţa materializării certe, într-o lume atât de diversă în opinii şi opţiuni.Mă bucur să constat că, în toţi aceşti cinci ani, Agenţia Naţională de Presă ROMPRES şi-a făcut un deziderat şi o virtute din a servi cu obiectivitate, în afara subiectivismelor şi influenţelor de orice fel - politice, economice, religioase sau de altă natură - dreptul la informare al cetăţeanului, al tuturor celor ce doresc să-şi facă o idee atât asupra trăsăturilor, a fizionomiei societăţii pe care o clădim, cât şi asupra dificultăţilor, a confruntărilor din comunitatea noastră sau, pe plan mai larg, din "satul global", aşa cum numea cineva umanitatea zilelor noastre intrată decisiv sub girul şi patronajul tehnologiilor comunicaţionale moderne şi eficiente.Mi-ar plăcea să cred că şi de acum înainte ROMPRES va reuşi să convingă - şi să se convingă pe sine mai întâi - că viaţa este aşa cum este şi că, înţelegând-o şi dorind-o mai bună, să o poată oglindi în datele, în cerinţele şi posibilităţile ei reale, folosindu-şi propriul profesionalism, propria pasiune, propriul efort şi lăsând, eventual altora - care deja s-au "specializat" - apetitul pentru ştirea neapărat rea şi scandaloasă din viaţă, ca şi teoria - deja aplicată de unii - după care doar răul, înveninarea, suspiciunea, discordia şi intoleranţa sunt ştiri bune pentru presă.În evoluţia ei democratică, nu lipsită de piedici şi sinuozităţi, societatea românească mizează pe vigoarea jurnalistică şi a jurnaliştilor, mai mulţi şi mai răspândiţi acum ca niciodată, în atâtea şi atâtea forme de relief ale presei scrise şi 
audiovizuale. Între acestea, Agenţia Naţională de Presă îşi are poziţia ei de o incontestabilă importanţă. Vă doresc să menţineţi şi să consolidaţi această poziţie şi, dacă mi-aţi îngădui, dragi prieteni de la ROMPRES, v-aş îndemna să descifraţi în actualitatea de fapt şi unele semne ale viitorului, pentru că acestea sunt; ele încep să prindă rădăcini şi, poate că nu peste prea mult timp, îşi vor arăta şi roadele.Aţi traversat cinci ani de strădanii răsfrânte în abandonul clişeelor, în remodelări de concepţie, de organizare şi retehnologizare; aveţi dreptul de acum la performanţe comparabile cu acelea ale agenţiilor de ştiri din Europa şi de pe alte continente. Fiţi purtători şi apărători ai informaţiei adevărate, corecte! În deplin respect al deontologiei gazetăreşti şi al cititorilor pentru care trudiţi! Preţuiţi şi practicaţi profesionalismul în acest neîngrădit climat de libertate şi contribuiţi, cu argumentele adevărului, ale gândului bun, constructiv, la aşezarea atât de aşteptată şi meritată a presei în matca rostului şi rolului său în lumea de azi şi de mâine, la redefinirea şi ridicarea calitativă a standardelor de expresie în publicistica românească.Se priveşte la informaţie ca fiind la fel de necesară organismului social, precum hrana şi oxigenul pentru organismul uman. Societatea românească nu-şi poate gândi viitorul fără să simtă - riguros, inspirat şi corect - ochiul mereu viu al gazetarului modern, precum şi mintea sa pătrunzătoare. Convingerea mea este că ROMPRES 
întruneşte asemenea calităţi, iar ţinuta sa instituţională, dovedită prin fiecare dintre dumneavoastră, poate dobândi în continuare noi temeiuri de sprijin, de audienţă şi respect.Vă asigur de întreaga mea afecţiune, vă felicit şi vă urez "La mulţi ani!".

Stimaţi concetăţeni,Manifestările comemorative organizate în aceste zile de Forumul Democrat al Germanilor din România ne readuc în memorie un episod dramatic de la sfârşitul celui de al doilea război mondial, fiind un prilej de a evoca suferinţele îndurate de etnicii germani de pe teritoriul ţării noastre care au fost deportaţi în URSS, în urmă cu 50 de ani. Exprimându-ne solidaritatea cu cei care au trecut prin această experienţă tragică, aducem omagiul nostru celor dispăruţi în lagărele de muncă forţată, celor care, reîntorşi acasă, s-au stins măcinaţi de boli necruţătoare.Drama minorităţii germane din România nu poate fi înţeleasă decât în contextul răsturnărilor geostrategice şi al mutaţiilor politice produse în ultima parte a celui de al doilea război mondial şi în perioada imediat următoare. La începutul anului 1945, România era angajată cu toate capacităţile sale alături de forţele Naţiunilor Unite în lupta pentru înfrângerea hitlerismului, dar structurile sale politice, instabile şi provizorii, se aflau sub influenţa Comisiei Aliate de Control, dominată de autorităţile sovietice. Acestea din urmă, încălcând în multe privinţe prevederile din Convenţia de Armistiţiu - sub pretextul dreptului la reparaţii de război şi pe fondul unor atitudini confuze ale Puterilor Aliate -, au smuls din căminele lor zeci de mii de cetăţeni români de etnie germană, deportându-i în URSS, unde au fost obligaţi să presteze munci istovitoare.Cu respectul cuvenit pentru adevărul istoric, trebuie să ne amintim că, din nefericire, în vâltoarea schimbărilor ce au urmat pe plan intern, numeroşi cetăţeni români, din toate categoriile sociale, etnice şi relgioase, au suferit nedreptăţi şi persecuţii. Multe personalităţi de primă mărime ale vieţii politice şi culturale, mulţi oameni nevinovaţi, atât din rândurile populaţiei româneşti, cât şi ale minorităţilor, au fost victime ale abuzurilor şi ilegalităţilor săvârşite de regimul comunist, în acele vremuri tulburi de dominaţie militară a României şi de declanşare a războiului rece.Doamnelor şi domnilor,Datorită condiţiilor specifice din anii dictaturii comuniste, membrii minorităţii germane din România au suferit, asemenea majorităţii covârşitoare a populaţiei româneşti, strămutări şi exproprieri abuzive, privaţiuni şi încălcări ale drepturilor omului, situaţie ce a determinat un număr însemnat de familii să emigreze, părăsind locurile pe care strămoşii lor se aşezaseră cu veacuri în urmă alături de români. Din păcate, emigrarea etnicilor 
germani a continuat şi după revoluţia din decembrie 1989, când noul cadru legislativ şi instituţional garantează drepturi egale pentru toţi cetăţenii ţării, în conformitate cu standardele internaţionale acceptate. Noile structuri democratice, pe care suntem hotărâţi să le perfecţionăm, asigură persoanelor ce aparţin minorităţilor naţionale posibilitatea de a participa la viaţa politică şi economică, de a-şi exprima identitatea culturală, lingvistică şi religioasă, într-un climat de bună convieţuire între cetăţeni cu aceleaşi drepturi şi obligaţii, cu şanse egale de a se afirma, prin efort şi competenţă, respingând orice discriminare ce ar afecta drepturile omului.Sperăm că, pe măsură ce tendinţele pozitive de stabilizare politică şi de redresare economică se vor consolida, toţi cetăţenii se vor bucura de roadele democraţiei şi ale reformelor, iar membrii minorităţilor etnice vor dispune de noi posibilităţi de afirmare, întărindu-şi sentimentul de apartenenţă şi loialitate faţă de spaţiul comun al societăţii româneşti. Avem convingerea că, fără a afecta organizarea şi funcţionarea pe baze unitare a statului, România oferă astăzi, în limita resurselor de care dispune, condiţii favorabile pentru protecţia drepturilor ce revin persoanelor aparţinând minorităţilor etnice. _ntr-o zonă instabilă şi plină de conflicte interetnice, România se afirmă ca un punct de stabilitate, ca un pământ al concordiei pentru toţi fiii săi, indiferent de etnie sau religie, ca o ţară ce dezvoltă 
relaţii de bună vecinătate şi cooperare cu toate statele şi popoarele europene.Poporul român a trăit de-a lungul secolelor în armonie cu minoritatea germană, având sentimente de simpatie şi preţuire faţă de tradiţiile sale culturale, faţă de contribuţia ei la dezvoltarea generală a societăţii româneşti. Existenţa minorităţilor reprezintă un factor de îmbogăţire a vieţii sociale, veritabile punţi de comunicare interculturală între popoare. Aş dori să apreciez, în acest sens, rolul activ şi constructiv pe care îl are Forumul Democrat al Germanilor din România în promovarea unui climat de bună înţelegere între cetăţeni, în cunoaşterea reciprocă a tradiţiilor culturale şi în strângerea legăturilor dintre România şi Germania, pentru eliminarea suspiciunii şi a manifestărilor de izolare şi învrăjbire naţională.Onorată asistenţă,Poporul român, în spiritul său de solidaritate şi omenie, de conlucrare armonioasă cu minorităţile, regretă profund evenimentele pe care le comemorăm astăzi şi îşi exprimă speranţa că, în noile condiţii democratice, minoritatea germană din România se va reorganiza şi stabiliza, reprezentând şi în continuare un factor activ în procesul de modernizare şi dezvoltare a ţării. Avem convingerea că putem ajunge la soluţii juste în cele mai delicate probleme, printr-o abordare realistă şi înţeleaptă a situaţiilor, pornindu-se de la realităţile existente şi de la posibilităţile de care dispunem, de la ceea ce s-a întreprins până acum pentru a sprijini revitalizarea economică şi culturală a comunităţii germane din România.Comemorarea de astăzi este şi un prilej de reflecţie asupra urmărilor dramatice pe care le au politicile de revanşă şi culpabilizare colectivă. Avem datoria morală să arătăm generaţiilor de azi că politicile imperialiste, confruntările dintre marile puteri sunt plătite, până la urmă, de oameni nevinovaţi, că orientările nefaste ale unor regimuri condamnate de istorie au consecinţe grave, pe termen lung, asupra popoarelor şi comunităţilor. _nvăţând din lecţiile dureroase ale istoriei, forţele politice şi sociale, organizaţiile societăţii civile au răspunderea de a identifica noi forme de înţelegere şi conlucrare, de a-şi orienta acţiunile spre viitor, astfel încât să ne putem conjuga energiile pentru consolidarea statului de drept şi continuarea reformei economice, pentru integrarea ţării în structurile lumii democratice.Cu aceste gânduri particip sufleteşte la comemorarea de azi şi îmi exprim speranţa că, în spiritul bunelor tradiţii 
de convieţuire cu poporul român, etnicii germani din ţara noastră vor contribui la îmbogăţirea tezaurului comun de cultură şi civilizaţie, aşa cum au făcut-o şi predecesorii lor, de-a lungul veacurilor. 

Onorată asistenţă,Mă bucur că am prilejul de a saluta noua serie de cursanţi ai Colegiului Naţional de Apărare şi aş dori, totodată, să adresez felicitări Ministerului Apărării Naţionale pentru cadrul deosebit de favorabil pe care-l asigură acestei forme de perfecţionare a pregătirii de specialitate în domeniul securităţii şi apărării.În cei trei ani de existenţă, Colegiul Naţional de Apărare s-a dovedit a fi un cadru prielnic pentru stimularea dialogului şi a conlucrării dintre armată şi celelalte instituţii ale statului de drept, dintre armată, partide şi organizaţiile civile, o structură capabilă să abordeze într-un limbaj comun probleme ce privesc interesele fundamentale ale societăţii româneşti pe termen lung, probleme ce transcend opţiunile politice conjuncturale şi angajează destinul României la acest sfârşit de secol şi de mileniu.Una din realizările remarcabile ale procesului de tranziţie declanşat de Revoluţia din Decembrie 1989, proces ce nu a fost şi nu este scutit de dificultăţi, constă în consolidarea noile instituţii ale statului de drept şi asigurarea stabilităţii politice a ţării. Ca urmare a prefacerilor sale interne şi a politicii de deschidere şi cooperare pe care a promovat-o în mod consecvent, România a dobândit, încet dar sigur, un nou statut internaţional, o nouă imagine în mediile internaţionale, în care se reflectă mai exact atît greutăţile şi eforturile deosebite pe care societatea românească le face pentru relansarea sa, cît şi slăbiciunile, ezitările sau erorile comise în această periodă.Schimbările fundamentale produse în întreaga societate românească, după Revoluţia din Decembrie 1989, au declanşat un proces firesc de înnoire, de reorganizare şi modernizare a Armatei României, în aşa fel încât aceasta să fie în măsură să-şi îndeplinească, în condiţii cît mai bune, rolul cu care a fost investită de societatea românească, acela de garant al suveranităţii, independenţei şi unităţii statului, al integrităţii teritoriale a ţării, al democraţiei constituţionale.Este remarcabil faptul că, într-un climat intern din care n-au lipsit momentele de tensiune şi în condiţiile în care pe plan internaţional s-au produs importante schimbări ale situaţiei strategice, cînd, în spaţiul geo-strategic adiacent României, numeroase conflicte regionale au atins pragul critic al confruntărilor armate, organismul militar al României, dovedind o remarcabilă coeziune internă, şi-a probat capacitatea de adaptare la exigenţele noiilor situaţii.Deşi aflată ea 
însăşi în plin proces de reformă, confruntată cu serioase dificultăţi, mai ales financiare, armata are meritul de a fi constituit, mai ales în momentele critice pe care le-am traversat, un factor principal de echilibru şi stabilitate în societate. In conformitate cu normele vieţii democratice ea s-a angajat într-un dialog sincer, de pe platforma interesului naţional, cu noile structuri ale societăţii pentru definirea cadrului legal şi a sarcinilor ce-i revin în cadrul sistemului naţional de apărare. Această deschidere operată de Ministerul Apărării Naţionale, ce şi-a găsit o fericită concretizare şi în crearea Colegiului Naţional de Apărare, a răspuns interesului tot mai acut manifestat de forţele politice responsabile şi de organismele societăţii civile de a participa la dezbaterea şi proiectarea strategiilor de securitate ale României în noile contexte geopolitice. Această contribuţie este cu atît mai necesară acum cînd suntem angajaţi în faza decivisă a integrării noastre în structurile euro-atlantice.Onorat auditoriu,Sensul fundamental al acţiunilor noastre pe plan extern în ultimii cinci ani a fost acela de a ne racorda şi integra deplin în structurile politice, economice şi de securitate ale Europei democratice. Acestă opţiune angajează societatea românească într-un efort extraordinar de restructurare internă şi de racordare legislativă şi instituţională la standardele acceptate pe plan internaţional. Apreciez că instituţia dumneavoastră poate contribui substanţial la 
dezbaterea acestor probleme şi la formularea unor direcţii viabile de acţiune pentru factorii de decizie.Orice demers în domeniul securităţii şi apărării naţionale este necesar să pornească de la evaluarea ameninţărilor cu care ne-am putea confrunta în perioada următoare şi, pe această bază, de la identificarea măsurilor ce se impun pentru contracararea lor eficientă. Aşa cum am mai arătat şi cu alte prilejuri, în ceea ce priveşte ameninţările externe, o sursă majoră de insecuritate pentru România o constituie, încă, prelungirea conflictului militar din spaţiul fostei Iugoslavii, care se poate extinde în întreaga regiune balcanică, precum şi starea de tensiune din unele zone ale fostei Uniuni Sovietice, inclusiv din regiunea transnistreană a Republicii Moldova. De asemenea, reapariţia unor manifestări "clasice" ale politicii sferelor de influenţă şi a unor tendinţe imperiale în politica Rusiei este de natură să creeze obstacole în calea procesului de restructurare a sistemului de securitate european, cu implicaţii directe şi asupra securităţii României. Nutrim însă speranţa că democratizarea şi stabilitatea Rusiei, care sunt esenţiale pentru securitatea Europei şi a întregii lumi se vor consolida, odată cu promovarea raporturilor de bună vecinătate şi cooperare între toate ţările din regiunea noastră.La aceste surse de insecuritate se adaugă resuscitarea unor tendinţe revizioniste ce politizează şi manipulează ideea drepturilor minorităţilor naţionale, pentru a promova forme artificiale de autonomie etnică în spaţiul central şi est-european, ceea ce poate deveni un factor major de destabilizare.Toate acestea determină riscuri şi ameninţări noi la adresa securităţii, cărora trebuie să li se găsească răspunsuri adecvate nu numai pe plan politic şi militar, dar şi sub aspect instituţional şi economic. Dezbaterea şi aprobarea proiectelor legislative privind "Concepţia integrată de securitate a României" şi "Doctrina militară de apărare a României", avizate de Consiliul Suprem de Apărare a Ţării, devin, în acest context, măsuri necesare atât pentru continuarea procesului de reforme în acest domeniu sensibil, cât şi pentru a întări poziţia şi credibilitatea internaţională a ţării.Iată de ce apreciem că problemele deosebit de complexe ale securităţii în Europa, trebuie abordate direct, fără amînări şi ezitări prelungite, în spiritul cooperării şi parteneriatului fundat de documentele Cartei de la Paris, precum şi al tuturor proceselor pozitive intervenite pe continent 
de la căderea zidului Berlinului.În acest context, menţinerea stabilităţii interne şi continuarea procesului de reformă, pentru modernizarea structurilor economice, precum şi dezvoltarea unor relaţii de bună vecinătate cu statele din jur, reprezintă o contribuţie importantă a României la realizarea unui climat de securitate în regiunea din care facem parte, ca şi la consolidarea stabilităţii pe continent. Este important ca România, ce are un potenţial considerabil în mediul Europei Centrale, să-şi valorifice poziţia geostrategică, aflată la intersecţia unor principale axe ce traversează continentul de la Est la Vest şi de la Sud la Nord, pentru a-şi diversifica raporturile de cooperare cu toate statele şi popoarele din spaţiul european.Aşa cum am afirmat şi la reuniunea Consiliului Naţional Consultativ pentru Integrare Euro-Atlantică, din 28 decembrie 1994, integrarea în structurile economice şi de securitate europene şi euro-atlantice - Uniunea Europeană, Uniunea Europei Occidentale, Consiliul Europei, N.A.T.O., C.S.C.E. - ca formă de participare a României la eforturile internaţionale de realizare a păcii, stabilităţii şi dezvoltării economico-sociale reprezintă un obiectiv de importanţă strategică pentru destinul României.Această opţiune fundamentală este expresia directă a interesului naţional, în sensul cel mai general al acestui concept. Ea a fost exprimată cu claritate încă prin Programul Revoluţiei Române din Decembrie 1989 şi a fost reafirmată fără echivoc de atunci 
încoace, de toate forţele politice, de toate instituţiile fundamentale ale statului de drept.Trebuie să fim conştienţi, însă, că structurile de securitate colectivă nu vor avea trăinicie dacă în locul vechilor divizări ideologice ale Europei se vor instaura bariere şi frontiere economice între ţări şi regiuni dezvoltate şi altele plasate în zona subdezvoltării. Parteneriatul pentru Pace - proiect în susţinerea căruia aducem voinţa noastră de a contribui la construcţia unui spaţiu de securitate egală pentru toate statele europene - a favorizat dezvoltarea unui sentiment de încredere în ţările Europei Centrale, care poate şi trebuie consolidat de dezvoltarea unui parteneriat pentru dezvoltare. Trăinicia păcii se naşte din garanţiile progresului economic, din eforturile conjugate pentru depăşirea decalajelor economice dintre state, zone şi regiuni.Pentru aceasta este nevoie de o voinţă politică clar exprimată de toate statele continentului, care să se fondeze pe conştiinţa clară a intereselor esenţiale pe care statele europene le au în comun, pe convingerea că, acţionând împreună, ele pot asigura mai bine apărarea şi promovarea acestor interese.Noua structură europeană de securitate trebuie să fie un edificiu solid, bazat pe voinţa fermă de cooperare a partenerilor, pe obiective clar exprimate, păstrînd o capacitate ridicată de adaptare la situaţii şi ameninţări noi, să înglobeze instituţii şi aranjamente care şi-au dovedit viabilitatea de-a lungul timpului, inclusiv componenta trans-atlantică. Practic, este vorba de a pune în comun capacitatea şi imaginaţia fiecărei naţiuni europene în serviciul unei finalităţi acceptate de toţi - securitate sporită şi egală pentru toţi. Acest obiectiv trebuie susţinut de comuniunea de interese, de cadrul instituţional adecvat, capabil să ofere o alternativă de securitate viabilă la politica sferelor de influenţă.Pentru România, integrarea europeană este o prioritate majoră, care se bucură de un sprijinul politic necesar, bazat pe o remarcabilă convergentă atât în privinţa definirii obiectivului integrării euro-atlantice, cât şi al complexului de măsuri întreprinse la diferite niveluri ale legislativului, instituţiei prezidenţiale, executivului, ale altor organisme guvernamentale şi neguvernamentale, la nivelul de ansamblu al structurilor politice ale ţării pentru atingerea acestui obiectiv.Suntem, desigur, conştienţi că procesul integrării europene şi euro-atlantice va fi de durată şi va cere eforturi considerabile, dar succesul 
acestuia va fi determinat de capacitatea noastră politică, economică şi de organizare de a parcurge drumul care ne desparte de condiţiile minime ale participării la instituţiile şi structurile de securitate şi cooperare economică europene.Paşii spre integrare făcuţi în aceşti ani au fost hotărâtori pentru noi; în prezent, România are statutul de asociaţi la Uniunea Europeană, este partener asociat la Uniunea Europei Occidentale, membru cu drepturi depline în Consiliul Europei şi membru fondator al A.S.C.E. Practic, anul 1994, prin realizările sale în acest domeniu, poate fi numit pe drept cuvânt "anul european" al României, sau mai corect spus, euro-atlantic.România şi-a afirmat cu voinţă fermă opţiunea de a fi admisă în N.A.T.O. ca membru cu drepturi depline, această decizie având la bază interesele fundamentale ale ţării. Pe această linie, după cum se ştie, relaţiile au marcat un curs ascendent. Atât continuarea procesului de consultare în cadrul C.C.N.A., cât mai ales, punerea în practică a noului program de cooperare "Parteneriatul pentru Pace", au deschis calea acţiunilor practice de colaborare dintre România şi Alianţa Nord-Atlantică.Adoptarea "Programului individual de Parteneriat între România şi NATO", la 14 septembrie 1994, a permis, deja, participarea României la patru activităţi şi exerciţii de pregătire, în domeniul menţinerii păcii şi al acţiunilor umanitare, alături de forţe specializate ale ţărilor membre NATO, desfăşurate în Polonia, Olanda şi în spaţiul 
Mării Negre. Considerăm că, prin îndeplinirea programului pe care ni l-am propus pentru acest an, vom face un alt pas dintr-o etapă de cunoaştere şi adaptare a structurilor de comandă şi conducerii, a infrastructurii şi dotărilor, capabile să ducă la creşterea compabitilităţii sistemului militar românesc cu cel aparţinând forţelor NATO.Integrarea în structurile europene şi euro-atlantice nu este însă un scop în sine, ci un demers raţional şi necesar, deja demarat, al regăsirii şi redefinirii rolului României pe continent şi în lume, care nu este contrar intereselor de securitate ale altor ţări, atâta vreme cât toate statele semnatare ale Cartei de la Paris au recunoscut noile realităţi europene şi în primul rând, faptul că ele nu se mai consideră inamice, intrând într-o eră nouă de cooperare pentru realizarea securităţii lor colective şi cooperării economice.Concomitent cu eforturile pe care ţara noastră le face pentru integrare şi realizarea unui sistem european de securitate, un accent deosebit se va pune şi în continuare pe dezvoltarea relaţiilor bilaterale, pe toate planurile, cu Statele Unite ale Americii, cu celelalte mari puteri ale lumii şi, desigur, cu ţările vecine, pentru promovarea bunei vecinătăţi şi înţelegeri. Eforturilor în domeniul politico-diplomatic, în vederea asigurării securităţii naţionale, li se adaugă, în mod firesc, cele menite să ducă la întărirea şi modernizarea sistemului naţional de apărare, ridicarea nivelului tehnologic al armamentului şi a tehnicii din dotare pentru realizarea compatibilităţii cu structurile militare ale alianţei.Acum, când procesul de integrare este pe punctul de a intra într-o fază nouă, odată cu intrarea în vigoare a acordului de asociere la Uniunea Europeană, locul României în noul tablou al Europei şi al lumii depinde în mod hotărâtor de capacitatea noastră de a mobiliza resursele de care dispunem pentru o dezvoltare complexă şi susţinută, de a găsi răspunsuri adecvate la sfidările tranziţiei şi de a ne afirma în competiţia economică şi culturală, consolidând încrederea şi importanţa acordate României în noua arhitectură a sistemului european de securitate.În încheiere, adresez tuturor participanţilor la cursurile celei de-a patra serii a Colegiului Naţional de Apărare, mult succes în activitatea pe care o vor desfăşura şi îmi exprim convingerea că studierea problematicii securităţii şi apărării naţionale va însemna nu numai acumularea de cunoştinţe, dar şi găsirea unor soluţii de natură să contribuie la 
asigurarea stabilităţii României şi la consolidarea statului de drept, la integrarea noastră în structurile lumii democratice. 

Onorată adunare, Stimaţi locuitori ai municipiului Focşani, Aniversăm astăzi un moment crucial din istoria poporului nostru: Unirea Principatelor Moldova şi Ţara Românească, la 24 ianuarie 1859, eveniment ce a pus piatra de temelie a statului român modern. Pe această temelie s-a înălţat apoi edificiul întreg al unităţii noastre naţionale, consfinţit în 1918 la Alba Iulia.Toate faptele ce evocă biruinţa idealului de unitate naţională au o rezonanţă aparte în conştiinţa poporului nostru, un loc privilegiat în calendarul istoriei româneşti. Sub semnul acestui crez, ne aflăm aici, la Focşani, în simbolica Piaţă a Unirii, pe vechea albie a Milcovului, pentru a cinsti împreună, aşa cum se cuvine, marea izbândă a înaintaşilor noştri, pentru a ne exprima, peste timp, solidaritatea cu idealurile şi valorile ce le-au animat acţiunile întemeietoare. Suntem aici pentru a evoca şi retrăi clipele de entuziasm popular prilejuite de vestea că hotarul nefiresc dintre cele două ţări româneşti a fost şters pentru totdeauna.Atunci, în urmă cu 136 de ani, aspiraţia unităţii naţionale vibra în întreg spaţiul românesc, ca o poruncă a istoriei noastre zbuciumate, ca un îndemn ce venea din sentimentul viu al unităţii noastre de obârşie şi de limbă, de cultură şi istorie, din conştinţa naţională de expresie modernă, făurită pe temeiul legăturilor culturale şi politico-economice statorncite de-a lungul veacurilor între cele trei state româneşti. Cronicarii au relevat cu tărie pecetea Romei şi a latinităţii asupra limbii şi obiceiurilor noastre, sădind în sufletul poporului convingerea că toţi "de la Râm ne tragem". Marii noştri voievozi şi-au dat mâna de atâtea ori pentru a înfrunta valurile potrivnice ale istoriei, înţelegând că unirea este chezăşia păstrării fiinţei noastre pe glia străbună. Această credinţă a inspirat şi fapta lui Mihai Viteazul, când a împlinit vremelnic unitatea celor trei provincii româneşti, plătind cu viaţa o întreprindere care sfida voinţa imperiilor ce ne înconjurau. Pentru dreptul la identitate şi unitate naţională s-au jertift Constantin Brâncoveanu şi Tudor Vladimirescu, pentru idealul emancipării sociale şi naţionale au luptat cu insufleţire revoluţionarii de la 1848, dintre care cei mai mulţi au devenit artizanii Unirii pe care o sărbătorim astăzi. Cunoscutul îndemn al poetului - "Vin' la Milcov, cu grăbire / Să-l secăm dintr-o sorbire!" - avea ca temei unitatea de cuget şi simţire a neamului românesc, existenţa sa neîntreruptă în vatra rotundă a vechii 
Dacii. Unirea a fost posibilă datorită pilduitoarei convergenţe de interese şi aspiraţii dintre popor şi marii bărbaţi ai neamului, fapt care a determinat dubla alegere, la 5 şi 24 ianuarie 1859, a lui Alexandru Ioan Cuza ca domn al celor două Principate.Insufleţită de militanţii unionişti - în frunte cu Vasile Alecsandri, Mihail Kogălniceanu, Costache Negri, Dimitrie Bolintineanu, Alexandru Ioan Cuza, Alecu Russo, Ion I. Brătianu şi mulţi alţii -, ideea unirii a avut un puternic suport emoţional în toate categoriile sociale. Exprimând acest sentiment obştesc, Mihail Kogălniceanu a făcut, alături de alţi fruntaşi ai vremii, o pledoarie convingătoare pentru Unire, afirmând în Adunarea ad-hoc a Moldovei: "Dorinţa cea mai mare, cea mai generală, aceea hrănită de toate generaţiile trecute, aceea care este sufletul generaţiei actuale, aceea care, împlinită, va face fericirea generaţiilor viitoare, este Unirea Principatelor într-un singur stat, o unire care este firească, legiuită şi neaparată".Stimaţi concetăţeni,Unirea de la 1859 a fost o urmare firească a prefacerilor sociale, economice şi politice declanşate de mişcarea paşoptistă, un rezultat al luptei necontenite pe care poporul nostru a desfăşurat-o în condiţiile unor tendinţe hegemonice şi expansioniste ale marilor puteri din zona Europei Centrale şi de Sud-Est. Nu putem uita că înfăptuirera Unirii a fost precedată de un efort stăruitor, de o amplă desfăşurare de energii în toate straturile vieţii naţionale. Atunci, ca şi 
altădată în istoria noastră, au existat forţe, din afară şi dinlăuntru, care s-au împotrivit aspiraţiei legitime a poporului spre unitate şi viaţă liberă. Dar istoria şi-a croit drumul ei firesc prin voinţa de nestrămutat a maselor de ţărani şi târgoveţi, prin lucrarea înţeleaptă a cărturarilor şi a oamenilor politici, care au înţeles că unitatea naţională este un ţel ce se situează mai presus de ambiţii şi interese particulare. Dejucând rezistenţe interne şi numeroase uneltiri externe, generaţia Unirii a dat un strălucit examen politic, atât în privinţa modului în care a înfăptuit acest act, cât şi prin îndrăzneala şi destoinicia dovedite în lupta diplomatică pentru recunoaşterea internaţională a statului român modern.Sunt şi astăzi unii care - renegându-şi propria naţionalitate şi limbă - colportează teze care slujesc interese străine, care denigrează actul Unirii de la 1859, ca fiind un act impus din afară, de subordonare a Moldovei de către Muntenia. Ce poate fi mai absurd?! Unirea a fost rezultatul eforturilor tuturor românilor din cele trei provincii, animaţi de conştiinţa unităţii de neam, limbă, cultură, istorie. Iar fruntaşii moldoveni au fost animatorii cei mai înflăcăraţi ai luptei pentru înfăptuirea acestui deziderat naţional.Alexandru Ioan Cuza a rămas în conştiinţa poporului nostru ca simbol al Unirii, ca primul şi singurul domnitor pământean al României moderne, ca întemeietor de aşezăminte politice şi juridice, sociale şi militare, de cultură şi de învăţământ. El a fost, într-adevăr, "omul epocii", aşa cum l-a definit iscusitul Mihail Kogălniceanu, introducând legi şi reforme fundamentale ce au sudat lăuntric noul organism al societăţii româneşti, au dat trăinicie Unirii şi au făcut-o ireversibilă. Unirea n-a fost o simplă alăturare de teritorii, ci o contopire a celor două state româneşti într-un organism cu adevărat unitar, cu noi structuri politice, economice şi administrative, ce au redimensionat coordonatele evoluţiei noastre moderne. Este semnificativ faptul că treptele succesive ale unificării noastre statale - din 1859 şi din 1918 - au dus la formarea unui stat unitar, ca expresie a unităţii de viaţă istorică a neamului românesc.Unirea a reprezentat cadrul necesar al afirmării noastre în orizontul modernităţii, iar mesajul ei a răzbătut şi continuă să răzbată de-a lungul timpului nostru istoric, aşa cum şi în acest secol am fost obligaţi să luptăm, cu sacrificii nemăsurate, pentru realizarea şi apărarea unităţii statale. Poporul român 
trăieşte şi azi cu intensitate semnificaţia unităţii sale naţionale, la cinci ani de la victoria împotriva dictaturii, când ne-am angajat pe calea unei noi tranziţii spre modernitate şi a integrării în spaţiul european, care este spaţiul nostru de apartenenţă organică. Succesul acestui proces nu poate fi decât rodul colaborării politice şi al consensului pe platforma interesului naţional.Trebuie să fim conştienţi că viitorul poporului român şi al statului său naţional unitar, locul României în noul tablou al Europei şi al lumii depind acum în mod hotărâtor de capacitatea noastră de a susţine o dezvoltare complexă a societăţii, în pas cu evoluţia economică, tehnologică şi culturală contemporană, consolidând stabilitatea şi unitatea societăţii româneşti, integritatea şi trăinicia statului democrat - în care sunt asigurate drepturile fundamentale ale tuturor cetăţenilor, indiferent de naţionalitate, dar care presupune, în acelaşi timp, îndatoriri comune şi loialitate deplină din partea tuturor. Aşa cum am declarat în faţa întregii ţării, în mesajul la investirea în funcţia de Preşedinte al României, în virtutea mandatului conferit de alegători, precum şi a prevederilor constituţionale, declar - şi cu acest prilej - că orice acţiuni de separatism şi de subminare a unităţii şi integrităţii statului român, care sunt contrare intereselor tuturor segmentelor sociale, inclusiv ale minorităţilor naţionale, vor fi respinse cu hotărâre.Stimaţi concetăţeni,Aflându-ne temei în faptele înaintaşilor, 
putem întări reazemul identităţii noastre naţionale doar prin reconstrucţia democratică a societăţii, prin înfăptuirea reformelor economice şi sociale, prin creaţii de performanţă care să ne plaseze într-o relaţie competitivă cu lumea de azi. Suntem vital interesaţi în consolidarea stabilităţii pe continentul nostru şi dorim să dezvoltăm în mod consecvent o politică de bună-vecinătate şi de cooperare cu statele din zonă, să contribuim la stingerea conflictelor locale şi a tensiunilor ce ameninţă securitatea Europei.Cu aceste gânduri, prilejuite de momentul aniversar de azi, vă adresez dumneavoastră, participanţilor la această adunare, precum şi tuturor cetăţenilor ţării, urări de pace, bunăstare şi fericire. Lumina caldă a Unirii să ne călăuzească în tot ce vom face împreună, pentru împlinirea năzuinţelor de viaţă liberă a poporului român, pentru schimbarea în bine a României! Vă mulţumesc! 

Noi aşteptăm de mai mult timp vizita domnului Felipe Gonzales. Trebuia să vină chiar de anul trecut; a avut această intenţie şi ea se anunţase chiar, însă condiţiuni interne l-au determinat s-o amâne pentru anul acesta. Noi îl primim cu toată căldura. Noi apreciem vizita Premierului Spaniei ca un element semnificativ, care vorbeşte despre calitatea şi nivelul relaţiilor noastre bilaterale. Nu numai elemente de ordin sentimental, istoric, leagă ţările noastre; suntem ţări latine; suntem legaţi de o istorie întreagă; Traian a plecat din Spania, a devenit împărat roman... Da. Noi am şi vizitat localitatea de naştere a lui Traian, cu prilejul Expoziţei Universale de la Sevilla, consacrată lui Cristofor Columb, descoperii Americii, de la care s-au împlinit 500 de ani. Si, Traian este pentru noi un fel de fondator al coloniei romane care a forjat poporul român. Suntem deci popoare latine, cu multe legături sentimentale, spirituale, culturale, cu similitudini în limbă şi aşa mai departe. Dar, şi în ultimii ani de zile, istoria recentă marchează o dezvoltare a relaţiilor bilaterale şi noi am apreciat sprijinul politic al Spaniei în eforturile noastre pentru integrarea în instituţiile europene. Şi relaţiile economice au cunoscut o dezvoltare în aceşti ani; există şi o prezenţă a multor companii spaniole, investiţii, dar este un domeniu în care noi credem că putem să facem încă mult mai mult.ÎNTREBARE: În mod concret, ce aşteptaţi de la cooperarea româno-spaniolă, în acest moment?RĂSPUNS Cred că este chestiunea-cheie pe care vrem mai ales să o discutăm cu Premierul Gonzales, atât în ceea ce priveşte schimburile bilaterale, comerciale, economice, creşterea prezenţei investitorilor spanioli în economia noastră, în procesul de modernizare atât a infrastructurilor cât şi în sectoare de industrie prelucrătoare, în care Spania are experienţă, ca şi în eforturile noastre de integrare în structurile europene. Vrem să folosim experienţa Spaniei atât pe planul reformelor economice interne, pentru că sunt multe similitudini - şi Spania, din acest punct de vedere, poate, este exemplul cel mai apropiat pentru noi: această trecere de la un sistem totalitar spre un sistem democratic şi dezvoltarea unei economii de piaţă dinamice şi eficiente -, ca şi experienţa Spaniei în integrarea în Comunitatea Europeană.Noi ne aflăm tocmai în acest moment când, acum, la 1 februarie, intră în funcţiune Acordul de asociere la Uniunea Europeană, iar după reuniunea de la Essen trebuie să concretizăm 
strategia naţională de integrare în Uniunea Europeană. Nu este vorba de discriminare. Aici este o chestiune de esenţă în dezvoltarea relaţiilor economice internaţionale, atât pe plan european, cât şi pe plan mondial. Pe de o parte, are loc o integrare a economiilor naţionale în economia mondială şi, pe plan european, cu atât mai mult, se produce procesul de integrare continental. Or, în această chestiune, diferenţele de nivel economic şi tehnologic, în contextul economiei de piaţă şi în acţiunea oarbă a legilor pieţei, discrepanţele economice şi tehnologice de regulă se adâncesc. Dacă privim pe plan global, aceasta este problema poate cea mai acută şi sursa cea mai periculoasă de conflicte viitoare: adâncirea discrepanţelor dintre ţările bogate şi ţările sărace.Or, în general vorbind, eu cred că este şi în interesul ţărilor dezvoltate, nu numai al celor slab dezvoltate, susţinerea eforturilor de ridicare a potenţialului economic al acestor ţări. În Europa, cu atât mai mult trebuie să facem acest efort şi să conjugăm eforturile şi de gândire, şi de activitate practică pentru a ridica potenţialul economic al ţărilor din Centrul şi Estul Europei, care trebuie privite nu drept concurenţi ai ţărilor vest-europene, ci ca parteneri valabili, în contextul adâncirii diviziunii internaţionale a muncii. Aceasta trebuie să slujească intereselor comune şi ale ţărilor în tranziţie, cum este ţara noastră, şi ale ţărilor deja membre în Uniunea Europeană. Vedeţi, acesta este un exemplu de manieră 
mecanică, rigidă, în a judeca procesele. Mi se pare că elaborarea unor astfel de scheme nu slujeşte procesului de integrare general-europeană. Aceasta riscă şi a şi creat, de altfel, stări de nervozitate, alimentează un fel de stare de concurenţă între ţările central europene şi est-europene pentru trecerea unui "examen de selecţie". Această manieră de a judeca lucrurile este sechela unor concepţii mai vechi şi unor mentalităţi care au dominat relaţiile dintre state în trecut. Noi trebuie, din contră, să depăşim asemenea maniere înguste, sectare, de abordare a lucrurilor şi să creăm un climat şi un cadru de cooperare, nu de concurenţă, pentru ridicarea potenţialului tuturor ţărilor din această zonă, ca parteneri valabili în procesul de integrare. Şi poate nu numai şase! Şi, de asemenea, nu cred că se pot stabili, astăzi, termene precise. Trebuie să elaborăm programe de fond, de esenţă: în ce trebuie să constea procesele de reformă internă, pe de o parte, de aliniere ca potenţial economic şi tehnologic a fiecărei ţări în parte, de punere în evidenţă a acelor resurse şi potenţiale pe care le are fiecare ţară, pentru ca fiecare în parte să scurteze termenul de aliniere. Că aceasta va fi pentru unii cinci ani, sau zece ani, sau 15 ani, nu asta este important. Chestiune este de a se putea elabora într-adevăr o strategie realistă, care să ţină seama de toate tendinţele care caracterizează dezvoltarea economică şi tehnologică contemporană, la acest sfârşit de secol. Nu ştiu. Aceasta ţine nu de noi, ci de NATO. Noi ne-am declarat deschis opţiunea noastră pentru a deveni membri plini ai NATO. Cum se vor desfăşura lucrurile, asta ţine de conjunctura generală. Eu cred că, astăzi, NATO trebuie privit nu ca un bloc militar, ci ca o organizaţie care să asigure securitate egală pe continent, în contextul în care nu mai privim la alte ţări ca adversari, ci ca parteneri ai stabilităţii şi păcii pe continent. Din acest punct de vedere, importanţa României este crucială, zic eu, în acest punct european, ca factor de stabilitate şi pace, într-o zonă cu foarte multe puncte de tensiuni şi conflicte. Eu cred că Ungaria nu are nici un fel de drept istoric şi juridic asupra Transilvaniei şi, deci, nu poate fi considerată Transilvania ca un focar de tensiune în relaţiile bilaterale dintre România şi Ungaria. Integrarea firească a Transilvaniei în statul unic naţional român creat după primul război mondial a coincis cu un proces general-european, având loc o dată cu dispariţia imperiilor 
şi mai ales a Imperiului Austro-Ungar şi apariţia de state naţionale, în conformitate cu principiul autodeterminării popoarelor, care a fost lozinca vremii. Ungaria însăşi a devenit stat naţional ca urmare a tratatelor de pace de după primul război mondial. Deci, Transilvania nu poate constitui sursă de tensiuni între România şi Ungaria, însă, din păcate, sunt teze revizioniste, care vor să consacre ideea că minoritatea maghiară, deci ungurii care trăiesc pe teritoriile altor state, ar fi chestiunea-cheie a stabilităţii europene. De ce? De unde până unde această teză? Numai ungurii sunt minoritari pe teritoriul altor state? Numai Ungaria are o treime de co-naţionali trăind în afara graniţelor Ungariei? Eu cred că toate statele europene pot prezenta situaţii similare. Şi România are mai mult de o treime de români care trăiesc în afara teritoriului ţării. Noi nu am ridicat această problemă, că românii care trăiesc pe teritoriile altor state ar fi problema-cheie a stabilităţii europene. Nu ştiu câţi spanioli trăiesc în afara Spaniei; nu ştiu câţi nemţi trăiesc în afara Germaniei; nu ştiu câţi polonezi trăiesc în afara Poloniei! Adică, toate statele europene au conaţionali trăind în afara teritoriilor lor şi toate statele europene au minorităţi naţionale pe teritoriul lor. Deci este o chestiune mai generală, nu particulară pentru unguri şi pentru Ungaria, şi singura soluţie este cea exprimată în documentele europene, inclusiv în ultimul document - Convenţia cadru pentru protecţia 
minorităţilor naţionale a Consiliului Europei -, pentru abordarea problemelor minorităţilor naţionale, în contextul dezvoltării democratice a statelor şi soluţionării pe această bază a drepturilor şi libertăţilor cetăţeneşti. De către cine? Ceea ce se zice! Se spun multe în lumea asta! După zvonuri nu putem emite judecăţi politice. La Zagreb, spre exemplu, a fost salutat faptul că este primul stat din fosta Iugoslavie în care noi am numit un ambasador - şi Croaţia consideră că relaţiile noastre bilaterale sunt foarte pozitive -, şi acţionăm pentru consolidarea lor. Noi suntem prietenii tuturor iugoslavilor şi am adoptat şi adoptăm o poziţie deschisă, egală faţă de toate statele care au apărut pe teritoriul fostei Iugoslavii şi căutăm să avem relaţii amicale cu toţi. În general, criza iugoslavă ne afectează direct, pentru că Iugoslavia a fost principalul nostru partener economic, printre vecinii din zonă, şi embargoul asupra Iugoslaviei ne afectează profund; avem pierderi de miliarde de dolari. Peste 7 miliarde de dolari până anul trecut, pierduţi direct şi indirect. Probabil acum sunt chiar peste 9 miliarde. Sigur, noi nu avem puteri atât de mari ca să fim un factor determinant, dar, pe măsura posibilităţilor noastre, promovând relaţii bune cu ambele state şi în dialogurile noastre continue, atât cu partea croată cât şi cu parte sârbă, am căutat să influenţăm pozitiv relaţiile dintre cele două state, care nouă ni se par decisive pentru rezolvarea problemei iugoslave în general. Noi n-am pus această problemă ca o problemă a zilelor noastre. Luăm în considerare existenţa statului independent al Moldovei şi am sprijinit statutul de independenţă şi consolidarea independenţei acestui stat, ţinem seama de existenţa unor frontiere consacrate prin tratate internaţionale şi ne dăm seama de importanţa echilibrului european şi că orice afectare a situaţiei actuale a frontierelor declanşează un proces în lanţ. De aceea, noi pornim de la abodarea realistă a lucrurilor, pentru că între teritoriile ocupate de Uniunea Sovietică se află nu numai actuala Republică Moldova, ci şi teritorii care au intrat în componenţa Ucrainei. Dar noi vrem să dezvoltăm relaţii normale şi legi de bună vecinătate cu toate aceste state şi respectarea configuraţiei frontierelor pe continent, ca un element al stabilităţii Europei.Aceasta nu înseamnă că acceptăm abuzul care l-a săvârşit Hitler şi Stalin, care a schimbat, la vremea sa, configuraţia acestor frontiere. Dar problema nu poate fi rezolvată 
prin asemenea revendicări, care să întreţină stări de tensiune între state. Din partea noastră, nu. Acolo a fost şi se menţine o sursă de tensiuni, în Transnistria, deci în zona de Est a Republicii Moldova, pe care se află o armată străină - Armata 14-a rusă - care a fost şi este o sursă de tensiune şi unde separatiştii ruşi, deşi minoritari, au realizat un sistem de secesiune; este un teritoriu care se află în afara jurisdicţiei statului, a puterii statului moldav de la Chişinău. Aceea este sursă de tensiune, într-adevăr. Nu România a fost şi va fi vreodată sursă de tensiune nici cu Moldova, nici cu Ucraina. S-a făcut mult, paşi decisivi, dar tranziţia este un proces mai îndelungat. Spania are experienţă proprie şi ştie că o asemenea tranziţie presupune o acumulare în timp mai îndelungat. Or, la noi, discrepanţa a fost mult mai mare între regimul anterior şi cel spre care mergem. Cel mai greu: transformarea economiei, eliminarea tuturor sechelelor unei economii etatizate, centralizate, şi făurirea economiei de piaţă, cu tot ce înseamnă aceasta - baze legislative, instituţionale, mecanisme specifice, schimbarea mentalităţii oamenilor. Este domeniul cel mai dificil, şi pentru că inerţiile sunt mai mari în domeniul economiei. A, nu, asta nu. Eu zic că bazele s-au pus, dar că procesul este un proces mult mai complicat şi mai îndelungat. Nu se prelungeşte nimic! Eu aş putea spune că, în timpul acesta foarte scurt şi ţinând seama de caracterul supercentralizat al economiei româneşti, 
noi am făcut paşii cei mai spectaculoşi, în comparaţie cu alţii. În agricultură, 85 la sută din teren este sector privat, iar restul de 15 la sută, fost sector de stat, s-a organizat, de asemenea, pe baze economice, pe baza legilor economiei de piaţă. În aceşti cinci ani de zile a apărut un sector nou în economia noastră, privat, bazat pe prima lege adoptată de Frontul Salvării Naţionale, de stimulare a iniţiativei private. Au apărut peste 500 000 de agenţi economici, care reprezintă o treime din produsul intern brut şi o treime din forţa de muncă ocupată în aceste sectoare - în comerţ, în servicii, în producţia mică şi mijlocie. Ceea ce a rămas şi merge, într-adevăr, mai greu este marea privatizare, care se referă la marile întreprinderi de stat, a căror privatizare este în primul rând împiedicată de lipsa surselor de capital. În Legea privind marea privatizare, 30 la sută din capitalul social al acestor întreprinderi se distribuie gratuit cetăţenilor, care devin acţionari la aceste întreprinderi. Dar asta este 30 la sută. 70 la sută trebuie vândut. Cui? Nu există deţinători de capital, care să poată cumpăra aceste acţiuni. Până acum s-au privatizat 800 din acestea, relativ mai mici, cu o valoare a capitalului social mai modest, unde lucrătorii proprii şi foştii lucrători, pe baza metodologiei englezeşti denumită MEBO, au devenit proprietari ai acestor întreprinderi. Dar pentru restul întreprinderilor mari rămâne o problemă: de unde surse de capital?Acum este un proiect de lege, care se discută în Parlament, cum să se accelereze acest proces şi se au în vedere trei resurse de capital: economiile poplaţiei, care, sigur, reprezintă o mie de miliarde lei, ceea ce ar însemna cam 500 milioane de dolari - foarte modest! -; de asemenea, acest sector privat nou, de care am vorbit, care devine o sursă de acumulare de capital şi sperăm ca să participe la cumpărarea de acţiuni, din cele 70 la sută; dar nici aceasta nu este suficient. Contăm pe o intrare mai rapidă de capitaluri străine. Până acum, investiţiile străine de capital sunt relativ modeste: 1,2 miliarde dolari, pentru că recesiunea economică mondială - până şi Statele Unite ale Americii sunt în mare dificultate când e vorba de surse de capital. Vă amintiţi, când s-a pus problema asistenţei pentru Rusia şi America a lansat un apel mondial să fie sprijinită Rusia, propunând un program de 30 sau 35 de miliarde de dolari în sprijinul Rusiei. Dar, când s-a pus problema America cu cât concură, a venit cu nişte sute 
de milioane de dolari. Adică cea mai bogată ţară a lumii nu are chiar atât de mari resurse de capital ca să intervină, cum spunea Walesa sau altcineva, cu un Plan Marshall pentru ţările în tranziţie. Nimeni nu s-a arătat doritor să contribuie la un Plan Marshall. Singurii care s-au putut bucura de o injecţie masivă de capital au fost cei din fosta RDG, alţii ... Iar noi, a trebuit să "tragem targa pe uscat", cum spun românii, să ne bazăm pe forţe proprii, până acum. Sperăm, cu relansarea economiei mondiale şi a economiei europene, să asistăm la o prezenţă mai activă a investiţiilor de capital străin. E devreme ca să mă pronunţ. Mai avem doi ani, aşa că este timp de gândire. Aşa cum am spus, este devreme să ne pronunţăm. Dar eu sper că, în aceşti doi ani de zile, pe linia integrării europene a României, vom reuşi să dezvoltăm ceea ce am obţinut în 1994 şi să punem baze solide procesului de integrare europeană a României. Trebuie înţeleasă psihologia socială a acestor popoare care, în ciuda multor limite ale vechilor sisteme totalitare, au cunoscut anumite achiziţii pe plan social, pentru protecţie socială a oamenilor cu venituri modeste. Or, dificultăţile economice ale prcesului de tranziţie a demonstrat că poziţiile de dreapta, poziţiile unui liberalism exacerbat, care nicăieri în lume nu şi-a găsit de fapt finalizare - peste tot, în ţările dezvoltate, este o îmbinare între eficienţă economică şi protecţie socială - deci, experienţa unor forţe de dreapta, care au venit cu 
lozinci abstracte despre o privatizare rapidă, terapii de şoc, liberalizare rapidă totală nu numai că nu au dat rezultate, dar au alimentat stările de dezamăgire ale populaţiei şi, de aceea, susţinerea acelor forţe politice care acordă atenţie echilibrului social în transformările în tranziţia economică. Eu am fost sprijinit de acele forţe care militează pentru un asemenea echilibru în transformarea economică şi care se apropie de poziţiile social-democraţiei moderne europene. Eu sper că nu. În raporturile interstatale au predominat şi predomină, cred, aprecierea realistă a situaţiei specifice, concrete, din fiecare ţară în parte. Prezenţa unor note de extremism este expresia unei stări de criză prin care trec diferite ţări, nu numai România, ci şi alte ţări europene, dar în România rolul şi semnificaţia acestor forţe extremiste este destul de limitat. Însă, se creează, uneori, asemenea raporturi de forţe, care fac ca anumite orientări, ce pot fi caracterizate extremiste, să intre în diferite combinaţii care să asigure mersul societăţii mai departe.Uitaţi-vă la exemplul italian. Asta înseamnă alunecarea Italiei spre fascism? Eu nu cred că Italia va adopta o orientare fascistă. Va rămâne o ţară democratică şi cu orientare europeană. Dar, s-a creat o conjunctură care a dus la compromiterea partidelor tradiţionale şi a creat nişte raporturi de forţe, care au dus în prim plan anumite formaţiuni care utilizează un limbaj radical, extremist, dar care va fi corectat, cred eu, de viaţă. În primul rând, "România Mare" este greu să fie asimilată partidului lui Fini. Veţi putea găsi structuri şi elemente extremiste, de altă nuanţă, şi în coaliţia opoziţionistă. Unii consideră Uniunea Democrată Maghiară ca o formaţiune extremistă, revizionistă, şi care generează de cealaltă parte reacţii de extremă inversă. Dar, eu nu cred că aceste forţe sunt determinante în climatul politic general din ţara noastră. N-aş fi vrut să vorbesc despre acest lucru, pentru că nu mi-e plăcut să vorbesc despre oamenii duplicitari. Iar el este un om pe care l-am tratat chiar cu afecţiune însă, spre deosebire de Felipe Gonzales, care, tânăr fiind, a dovedit maturitate politică şi echilibru, Petre Roman a demonstrat o mentalitate copilărească, de om care n-a cunoscut în viaţa lui greutăţile vieţii, şi n-a ştiut să aprecieze creditul care i s-a acordat, care depăşea de departe posibilităţile şi experienţa lui personală. Lipsa de modestie, beţia puterii l-a compromis ca om politic. Eu nu cred că mai 
are vreo perspectivă în viaţa politică românească, cu asemenea mentalităţi. Sigur, poate viaţa să-l ajute să se debaraseze de asemenea ... Dar, asta depinde de el, înainte de toate. Aşa cum vă spuneam, penru orice român există o anumită sensibilitate particulară faţă de Spania. Suntem două ţări care ne aflăm la extremitatea lumii latine europene, care suntem legaţi de o istorie întreagă şi de trăsături psihice şi spirituale foarte apropiate şi inclusiv similitudinea limbii, care facilitează foarte mult comunicarea între oameni. De aceea eu cred că această afecţiune deosebită, care leagă popoarele noastre, constituie o temelie foarte serioasă pentru consolidarea relaţiilor şi politice, şi economice, şi culturale, ştiinţifice, umane între ţările noastre. Cred că putem juca un rol activ, fiind în poziţii geostrategice importante pe continentul european - şi în conexiune cu lumea meditereană, nord-africană, Orientul Apropiat, iar Spania, legată de un areal mult mai larg al lumii latine, latino-americanii. Deci, cred că, în această zonă în care ne aflăm, dezvoltarea colaborării noastre trebuie să fie un factor activ, dinamic, de stabilitate, de pace şi de dezvoltare echilibrată a lumii europene şi trans-europene.De aceea, şi pe Premierul Spaniei, Felipe Gonzales, îl primim cu inima deschisă ca emisarul Spaniei surori. Eu am fost de mai multe ori în Spania. Prima dată în 1966, la Palma de Mallorca, la o reuniune interparlamentară. Atunci am trecut şi prin Barcelona, prin Madrid, 
prin Toledo; am fost la Valle de Los Caídos şi am apreciat semnificaţia acestui monument, care apoi a căpătat un ecou în pasul politic, pe care l-am apreciat în mod deosebit, exprimat în Pactul de la Moncloa: forţa politică a comunităţii, a societăţii spaniole de a trece peste un moment de mare încrâncenare naţională şi de a găsi o platformă de înţelegere a întregului arc politic, într-o perioadă de mare tensiune naţională. De la Santiago Carillo, Partidul Comunist, până la Fraga Iribarne, toate partidele au elaborat un pact, un fel de gentelman's agreement, care a slujit stabilităţii politice în Spania şi relansării Spaniei şi pe plan politic, şi pe plan economic şi în integrarea europeană.Acest exemplu, pentru noi, este foarte preţios, important. M-am şi referit, în dialogul meu cu forţele politice, că poate să ne slujească ca reper, pentru că ne aflăm înr-o fază cu multe similitudini din acest punct de vedere şi complexitatea tranziţiei, ca şi preocuparea comună a tuturor forţelor politice de integrare europeană a României trebuie să ne ajute să găsim formule similare, proprii României. Legat de Spania? Nu ca anecdotă, dar am fost impresionaţi de Expoziţia de la Sevilla şi de efortul făcut de Spania pentru a realiza un asemenea cadru de înaltă ţinută, de înalt nivel, care, pornind de la ideea descoperirilor, deci de la evocarea descoperirii Americii, a evocat istoria dezvoltării societăţii umane, prin lărgirea continuă a cunoaşterii, a cunoaşterii lumii înconjurătoare şi a valorificării creativităţii umane, ca element al progresului contemporan. Este chestiunea fundamentală pe care vrem şi noi s-o punem în centrul preocupării pentru renaşterea şi relansarea modernă a României. 

Inainte de toate, aş dori să precizez că România nu a fost deloc izolată, în toată această perioadă. Au existat, bineînţeles, unele rezerve, determinate nu numai de situaţia internă din România, dar şi de situaţia generală din zonă, de fenomenele de instabilitate, de conflict. Am înţeles toate aceste stări de aşteptare şi reţinerile care au existat. Sper însă că anul 1994 a marcat o perioadă destul de bogată de contacte multilaterale şi, mai ales, orientarea decisivă a României spre integrarea europeană a marcat paşi extrem de importanţi în ceea ce priveşte legătura noastră cu NATO, prin concretizarea Parteneriatului pentru Pace.România a devenit membru cu drepturi depline al Consiliului Europei; a avut loc vizita la reuniunea Adunării Parlamentare a Consiliului, care a fost condusă de domnul Martinez, un prieten al României, care a marcat momentul în care România a devenit membru cu drepturi depline.Apoi, relaţiile cu Uniunea Europeană, care vor intra într-o nouă fază la 1 februarie, odată cu intrarea în vigoare a Acordului de asociere a României la Uniunea Europeană, iar la Essen a avut loc întâlnirea ţărilor membre cu cei şase reprezentanţi ai ţărilor asociate; la Essen a fost adoptată o strategie faţă de ţările asociate. Acum elaborăm strategia naţională pentru pregătirea României în vederea intrării în Uniunea Europeană.Cu Uniunea Europei Occidentale, de asemenea, avem relaţii extrem de active: a fost întâlnirea de la Adunarea Parlamentară a UEO, de la Paris; avem colaborări strânse cu UEO, mai ales legată de monitorizarea, pe Dunăre, a embargoului impus Iugoslaviei.Aş putea spune că a fost un "an european" al României, cu toate aceste contacte multilaterale. A mai fost, de asemenea CSCE, întâlnirea de la Budapesta, apariţia Organizaţiei Securităţii şi Cooperării în Europa. Prin urmare, a fost un "an european", s-ar putea spune şi, cred că, acum, există un climat destul de favorabil pentru concretizarea acestor orientări ale României.Un lucru încă foarte important este faptul că, pe acest plan - cu toate controversele politice, care există în mod normal într-un cadru democratic, şi pe care le avem în interiorul ţării - în problemele politicii externe, şi mai ales în aceste probleme de integrare europeană, există o platformă comună de cooperare, chiar un anumit consensus. La sfârştul anului, la 28 decembrie, am avut o reuniune a Consilului Naţional Consultativ, creat pe lângă Parlament, format din membri ai tuturor partidelor reprezentate în Parlament, 
în cadrul căreia Preşedintele a prezentat o informare asupra acestor activităţi ale României pe planul integrării europene, au avut loc discuţii care au pus în evidenţă consensul general faţă de această strategie şi faţă de această activitate desfăşurată pentru integrarea europeană. Deci, în această problemă, avem o platformă comună, a tuturor forţelor politice. Este un element pozitiv şi pentru viaţa politică internă a ţării. Ne-am exprimat foarte deschis şi direct poziţia despre relaţiile noastre cu NATO. In primul rând, am salutat cu mare plăcere ideea Parteneriatului pentru Pace, ca fiind un cadru realist şi eficient de dezvoltare a cadrului de cooperare a acestor ţări din Centrul şi Estul Europei cu NATO, întrucât înainte avusesem acel Consiliu de Cooperare de pe lângă NATO, aşa cum este şi cel de pe lângă UEO. Cred că este o nouă fază, foarte importantă şi eficace, şi România s-a arătat direct interesată, participând chiar la unele activităţi practice: în Polonia, în Olanda şi pe Marea Neagră, în cadrul Parteneriatului pentru Pace. Vrem să fructificăm acest nou cadru pentru o apropiere şi o integrare în toate activităţile practice ale NATO.De asemenea, ne-am exprimat dorinţa de a deveni membru cu drepturi depline al NATO. Chiar la Budapesta am exprimat acest lucru într-un mod foarte concret. Atunci am răspuns preocupărilor Rusiei - pe care le înţelegem - că acest nou cadru nu este un fel de ameninţare faţă de Rusia. Nu mai există situaţia din timpul Războiului Rece, când 
Europa era divizată în două blocuri. Astăzi, este un nou climat. Chiar în Carta de la Paris s-a exprimat ideea că nu mai există adversari pe plan continental. Chiar NATO şi Parteneriatul pentru Pace pornesc de la premisa ca nimeni să nu considere celelalte ţări ca fiind adversare, ci partenere.În acest cadru noi, considerăm adeziunea ţării noastre la NATO ca fiind indispesabilă echilibrului strategic, al securităţii în această parte a Europei. Nu avem. Desigur. În ceea ce priveşte relaţiile cu Ungaria, ne-am exprimat întotdeauna deschiderea noastră. Aceasta a fost o poziţie consecventă a României după Revoluţie: îmbunătăţirea relaţiilor noastre cu Ungaria. Am spus chiar la Budapesta că, din punctul nostru de vedere, relaţiile cu Ungaria sunt relaţii normale. Nu există o situaţie conflictuală între România şi Ungaria. Din acest punct de vedere, o anumită imagine a fost proiectată pe plan internaţional, mai ales în mass-media internaţională, că relaţiile dintre România şi Ungaria ar fi anormale, conflictuale, tensionate. Realitatea nu este deloc aceasta. În realitate, avem relaţii normale, ca între două ţări vecine: relaţii diplomatice foarte active, relaţii economice. Acum, dintre vecini, Ungaria este primul partener al României în ceea ce priveşte relaţiile economice; avem şi relaţii culturale, relaţii ştiinţifice, contacte umane. Nu există nici un fel de dificultate pentru ca cetăţenii să circule liber: un mare număr de români vizitează sau traversează Ungaria şi mulţi unguri vin în România. Deci, relaţiile cu Ungaria sunt relaţii de bună vecinătate.Există însă unele probleme, care sunt sechele ale istoriei noastre, iar în această perioadă de tulburări pe plan regional, sunt anumite tendinţe ale forţele extremiste de ambele părţi de a agita din nou aceste probleme.In ceea ce priveşte Tratatul, sunt doua probleme. Una este cea a frontierei. Nostalgicii din Ungaria exprimă uneori ideea că Trianon-ul a creat o situaţie nefavorabilă Ungariei, că Ungaria a pierdut teritorii, că o treime dintre unguri trăiesc în afara Ungariei şi altele de acest gen. Aceasta este ceva artificial, agitîndu-se probleme care nu există în realitate. Ungaria nu a pierdut teritorii. După primul război mondial şi după Tratatul de pace de la sfârşitul acestuia, pentru prima dată în istorie a luat fiinţă statul naţional ungar. Înainte exista un imperiu austriac, habsburgic şi austro-ungar. Transilvania nu a aparţinut Ungariei. Transilvania este un teritoriu istoric unde poporul român s-a 
format, acum 2000 de ani, când ungurii nici nu existau în Europa. Este leagănul formării poporului român, care este un popor european, care nu a venit din nu ştiu care alte locuri; aici s-a născut, pe aceste meleaguri. Ungurii au venit acum 1200 de ani şi i-au găsit pe români aici. Provinciile româneşti - Transilvania, Valahia, Moldova - au cunoscut dominaţii străine. Valahia şi Moldova au fost sub dominaţie otomană; o parte a Moldovei, Basarabia, dominaţia şi ocupaţia rusă; Transilvania, dominaţia şi ocupaţia Imperiului Austriac, iar la sfârşitul secolului trecut cea a Imperiului Austro-Ungar. Deci, aceste nostalgii nu au rădăcini adînci.Dar, există o anumită nostalgie după o situaţie care nu era normală, cea din epoca feudală, când în Transilvania populaţia majoritară nu avea drepturi politice. Românii, majoritari fiind, nu erau recunoscuţi ca naţionalitate. Exista principiul de "unio trium nationum", conform căruia drepturile politice erau acordate doar ungurilor, germanilor şi secuilor. Secuii erau consideraţi ca o naţiune distinctă de unguri.Or, după primul război mondial, s-a impus ideea generală a autodeterminării popoarelor. Pe baza principiului autodeterminării, au apărut statele naţionale. Ca urmare, românii, care erau majoritari în Transilvania, au optat pentru autodeterminarea lor şi pentru unirea lor într-un stat naţional cu celelalte două provincii române, cu statul român alcătuit atunci din Moldova şi Valahia. Şi ungurii, de asemenea, şi-au exercitat dreptul la 
autodeterminare, formând pentru prima dată în istorie statul ungar.Deci, poate fi înţeleasă, pe de-o parte, sensibilitatea românilor de fiecare dată când ungurii au revendicări teritoriale în ce priveşte Transilvania, deoarece aceasta este legată de istoria îndelungată a luptei de eliberare naţională, însă, pe de altă parte, poate fi înţeleasă şi sensibilitatea ungurilor, care au fost o naţiune dominantă în această provincie, în timpul Imperiului, iar după primul război mondial, odată cu formarea statului român, au devenit o minoritate naţională. Este vorba de un şoc psihologic pe care l-au cunoscut toate naţiunile dominante care au devenit minorităţi: astăzi, ruşii din ţările baltice, din alte ţări. Este deci o problemă psihologică, prezentă peste tot unde au apărut situaţii de acest gen.Prin urmare, este o problemă a frontierelor, pe de-o parte, iar, pe de altă parte, este vorba despre statutul minorităţilor naţionale. Ceea ce ungurii din România - şi nu numai cei din România - consideră a fi o problemă şi anumite teze conform cărora problema minorităţii maghiare este problema capitală, problema centrală a stabilităţii europene este o pretenţie nerealistă, lipsită de modestie. De ce numai minorităţile maghiare? În general, în Europa nu există state omogene din punct de vedere naţional. Nu există stat care să nu aibă conaţionali care să nu trăiască pe teritoriile altor state. Nu numai maghiarii au o treime din conaţionali în afara graniţelor Ungariei; există mai mult de o treime din români care trăiesc în afara graniţelor României: în Republica Moldova, în Ucraina, în Ungaria, în Slovacia, în Serbia, în Bulgaria, în Grecia, în Albania, pretutindeni în lume, în Rusia etc.Deci, în general, în Europa există problema minorităţilor naţionale, aşa încât singura soluţie, singura abordare realistă este rezolvarea pe plan democratic a cadrului general de organizare a statelor, care soluţionează şi problema minorităţilor, de asemenea.După Revoluţie, am introdus în Constituţie ideea egalităţii tuturor cetăţenilor şi garantarea drepturilor tuturor minorităţilor - naţionale, etnice, religioase, politice - de a-şi exprima, de a avea toate posibilităţile de a-şi afirma identitatea. Din acest punct de vedere, s-au făcut eforturi în legislaţie, în activitatea practică şi politică, prin Legea privind autonomia locală, de a se oferi tuturor minorităţilor toate posibilităţile de a se exprima, iar în România mai ales maghiarii au foarte multe drepturi - pe plan politic: reprezentarea 
în parlament, în consiliile locale; învăţământ în limba maternă, ceea ce nu există în Ungaria pentru nici o minoritate naţională. Pentru că şi în Ungaria există minorităţi naţionale; există şi români. Este un liceu pentru români, unde singura disciplină predată în limba română este Limba română, toate celelalte fiind predate în limba maghiară... Nu numai; geografia, istoria, toate celelalte discipline. Deci, din acest punct de vedere, se pune problema drepturilor minorităţilor. Ei bat la o uşă deschisă, întrucât pe plan politic, în planul general politic al României există toate posibilităţile de exprimare.Prin urmare sunt cele două probleme: frontierele şi minorităţile, şi cred că dacă ele sunt abordate într-o manieră realistă nu există probleme cu Ungaria. Am discutat foarte deschis despre aceste lucruri la Budapesta, salutând noul spirit, mai realist, al noului guvern. Am vorbit cu domnul Horn, cu domnul Goncz; suntem întotdeauna deschişi ca să discutăm toate problemele posibile şi să găsim împreună soluţii.Pentru că, în general, în ceea ce priveşte problema minorităţilor, aceasta nu este o chestiune care ţine de relaţiile dintre state; este o problemă internă a fiecărui stat şi este de competenţa fiecărui stat să rezolve aceste probleme în maniera sa. De exemplu, noi nu putem să impunem Franţei modelul român în ceea ce priveşte tratarea minorităţilor naţionale. Francezii nu acceptă nici chiar ideea de minorităţi naţionale; nu acceptă principiul naţionalităţilor. Singurul 
principiu pe care îl au este cel al cetăţeniei: cei care sunt cetăţeni francezi, sunt francezi. Ei nici nu discută despre naţionalităţi: alsacieni, basci, catalani, bretoni, corsicani, arabi - care trăiesc acolo de secole - şi alţii. Chiar şi în Spania aceste probleme se pun altfel.Cu alte cuvinte, fiecare stat are istoria sa, tradiţiile sale, cadrul său politic, economic şi social în care abordează această problemă a minorităţilor naţionale.Noi avem propria noastră istorie; am considerat că, în conjuctura noastră, este cazul să acordăm tuturor minorităţilor aceste posibilităţi de exprimare. De exemplu, în România, toate minorităţile naţionale sînt reprezentate în Parlamentul român. Există un grup parlamentar special, care cuprinde reprezentanţii a 14 minorităţi naţionale. Indiferent de rezultatele electorale, în mod automat, chiar minorităţile foarte mici - cum sunt armenii, de pildă - au şi ele reprezentantul lor; tătarii au reprezentantul lor; chiar şi italienii au un reprezentat în Parlamentul român... Nu numai. Trăiesc pe tot teritoriul ţării; există una-două mii de italieni; ei au reprezentantul lor în Parlament. Acest lucru nu există în alte state. Este o experienţă românească. Fiecare stat găseşte căile de rezolvare a problemelor minorităţilor.Dar, există, de asemenea, criterii general-europene. Din acest punct de vedere, nu avem nici o dificultate de a ne alinia criteriilor şi normelor europene. Am înscris în Constituţie o prevedere potrivit căreia toate reglementările ce ţin de dreptul internaţional şi toate acordurile internaţionale la care România participă să aibă întâietate asupra legislaţiei interne. Noi suntem mereu gata să aliniem legislaţia noastră reglementărilor internaţionale, iar în ce priveşte minorităţile naţionale am susţinut mereu reglementările europene şi suntem gata să acceptăm şi să semnăm ultima reglementare, "Convenţia-cadru pentru minorităţile naţionale".Prin urmare, din acest punct de vedere, principial vorbind, nu avem dificultăţi în rezolvarea tuturor problemelor de bună vecinătate cu Ungaria, şi eu cred că acum este un cadru mai favorabil. Am avut o discuţie destul dedeschisă şi, cred, prietenească cu Preşedintele GĂśncz şi cu Primul ministru Horn, iar dumneavoastră aţi menţionat şi întâlnirile dintre cei doi miniştri de externe. Suntem optimişti chiar în ceea ce priveşte semnarea unui tratat. Sunt unele probleme legate de poziţia militantă a Uniunii Democrate a Maghiarilor din România, care agită din nou această problemă, 
într-un mod chiar suspect, pentru a împiedica finalizarea negocierilor cu Ungaria privind tratatul. Aceasta este deja o problemă internă, a forţelor politice din România.Şi, aţi văzut, în ultimele zile, reacţiile tuturor forţelor politice din ţară, nu numai cele care sprinină Guvernul, dar şi cele din Opoziţie, care au respins pretenţia Uniunii Democrate a Maghiarilor din România la ceea ce ei au proclamat drept principiul autonomiei etnico-teritoriale. Pentru că ideea de autonomiei teritoriale este înscrisă în Constituţie şi în legea română privind administraţia locală. Deci, există toate posibilităţile în ceea ce priveşte autonomia locală: sunt alegeri pentru consiliile locale, care dispun de autonomie deplină pe plan local.Insă, ei pun problema autonomiei etnico-teritoriale. Adică, acolo unde există o majoritate maghiară, într-o localitate sau într-un judeţ, ce e de făcut? Să creăm bantustane? Am spus că ceea ce cer ei este un fel de bantustanizare; adică, administraţia locală, în majoritate maghiară, să fie autonomă faţă de organismele centrale ale statului? Nu este o manieră europeană de a pune problema; este contrară tuturor principiilor şi reglementărilor europene! Noi discutăm despre integrarea general-europeană şi despre eliminarea tuturor barierelor în ceea ce priveşte relaţiile dintre state, iar ei vor să introducă separatisme în interiorul unui stat. Este o teorie segregaţionistă, pe principii etnice. Cu alte cuvinte, aplicarea ei Înseamnă organizarea de bantustane 
în interiorul ţării, unde există o majoritate maghiară, dar în aceste bantustane vor exista micro-bantustane ale românilor, ale germanilor, ale ţiganilor, ale altora, pentru că există un amestec general în cadrul populaţiei. Da. Frontierele. Întotdeauna se pot găsi soluţii. Schimbarea nu s-a produs în România. Întotdeauna i-am considerat pe românii care trăiesc în Republica Moldova şi care formează majoritatea populaţiei Moldovei ca fiindu-ne fraţi, şi ne menţinem poziţia deschisă faţă de acest stat român, care are independenţa sa, existenţa sa, care şi-a proclamat independenţa în '91, odată cu dizolvarea Uniunii Sovietice. Noi ne menţinem deschiderea pentru a dezvolta relaţiile noastre directe.Schimbările s-au produs în Moldova, la nivelul conducerii statului, în Parlamentul acesteia, unde exista şi există o presiune foarte puternică a rusofonilor şi a Rusiei. Ei au fost şi sunt încă foarte dependenţi din punct de vedere economic, al resurselor energetice şi materiale, de Rusia, şi noi înţelegem foarte bine acest lucru; chiar noi înşine dorim să avem relaţii foarte bune cu Ucraina şi cu Rusia. Este o situaţie pe care am înţeles-o întotdeauna. Însă există, de asemenea, şi o presiune politică şi ideologică, astfel încât ei au preluat această teză, creată de sovietici, a unei alte naţionalităţi: naţionalitatea moldoveană, ca fiind o naţiune diferită de cea română, ceea ce este o pură invenţie, cu totul artificială. Se va putea vedea atunci care este diferenţa!Deci, din acest punct de vedere, a existat această reacţie a forţelor politice, a cercurilor ştiinţifice în ceea ce priveşte această reluare a unei teorii create de către politicienii sovietici, care doreau să consacre această idee ca o bază de dominare şi de rusificare a aceste regiuni.Însă, eu cred că viaţa va creea un cadru realist pentru dezvoltarea acestor relaţii. Din acest motiv, nu discutăm mai mult despre această situaţie, pentru că nu dorim să exagerăm problemele care există, ci, dimpotrivă, să creăm un climat mai calm şi mai realist de abordare a problemelor. Cred că viaţa va crea climatul necesar înţelegerii. Este vorba despre marea privatizare. Bineînţeles.Există două aspecte ale problemei pe care aţi ridicat-o: situaţia economiei, pe de-o parte, şi situaţia reformei economice şi a privatizării, pe de altă parte.În ceea ce priveşte situaţia economiei, independent de tot acest mers al reformei şi al schimbării formei de proprietate şi a altor elemente ale reformei economice, există motive obiective 
care au creat dificultăţi economice, nu numai în România, ci în toate ţările din această zonă din Centrul şi Estul Europei: desfiinţarea CAER, criza în care a intrat economia sovietică şi econmiile tuturor acestor ţări, consecinţele crizei din Golf şi ale crizei iugoslave şi toate schimbările care s-au produs şi care au dezechilibrat economiile naţionale, odată cu distrugerea sistemului economic care a existat pînă atunci - sistemul economiei centralizate, care se baza pe sistemul unei economii planificate, dirijate prin intermediul unor metode administrative de către organismele de stat. Odată cu prăbuşirea acestui sistem - dizolvarea Comitetului Planificării, eliminarea ideii de plan naţional, care prevedea balanţe pe produse şi modul de redistribuire a tuturor resurselor - şi cu acordarea autonomiei tuturor agenţilor economici, au apărut, bineînţeles, o mulţime de greutăţi pe plan intern, iar conjunctura internaţională, de asemenea, a agravat această situaţie. Şi, tot acest proces s-a produs într-o perioadă în care, pe plan mondial şi european, exista o recesiune. Deci, în situaţia unei recesiuni pe plan mondial, aceste dificultăţi interne s-au agravat, bineînţeles. Acesta este un aspect al problemei.Speranţa noastră este, pe de-o parte, normalizarea situaţiei - şi există semne ale unei anumite normalizări pe plan intern, la nivel macro-economic - şi, în special, relansarea economiei mondiale şi a economiei europene. Pentru noi, acesta din urmă este un factor favorabil 
pentru anii ce vor urma, pentru că noi considerăm economia ţărilor europene drept un fel de locomotivă a economiei mondiale, în condiţiile în care toate economiile mondiale cunosc un accentuat proces de integrare. Deci, redresarea economiei europene şi mondiale este un factor care creează un cadru favorabil eforturilor noastre în plan intern.Pe de altă parte, este însăşi reforma economică, care este un proces mai dificil. Am realizat schimbări profunde pe plan politic. Sistemele politice se pot adapta mai rapid schimbărilor. Această trecere de la un sistem totalitar spre un sistem democratic, pluripartit, parlamentar etc a mers repede, bineînţeles cu dificultăţile inerente, cu luptele politice, cu controversele, cu confruntările şi conflictele politice, însă sistemul s-a adaptat într-un mod mai rapid. Însă, sistemele economice sunt sisteme mai inerţiale. Ele nu suportă schimbări bruşte, de la un an la altul. Prin urmare, privind acum pe plan general, în toate aceste ţări, toate teoriile despre o terapie de şoc au căzut. Aceasta pentru că economiile nu suportă şocuri. Bineînţeles, din punct de vedere subiectiv, am prefera, dacă este posibil, să facem toate aceste schimbări într-un singur an; într-un singur an să realizăm trecerea de la o economie centralizată spre o economie de piaţă, de la proprietatea de stat spre economia privată şi proprietatea privată, cu toate mecanismele pe care le implică.Dar ce înseamna o astfel de schimbare? Această schimbare presupune înlocuirea totală a legislaţiei naţionale. Să privim activitatea Parlamentului: dacă socotim din punct de vedere cantitativ, putem vedea ce număr mare de legi au trecut prin Parlament, chiar şi cu disputele politice care există în Parlamentul nostru; este o cantitate imensă de legi, şi încă nu este suficient! Rămâne încă mult de făcut pentru a schimba legislaţia.Mai trebuie create şi noi instituţii, specifice economiei de piaţă. Dacă luăm în consideraţie doar sistemul bancar: cum putem vorbi despre o economie de piaţă fără a avea un sistem dezvoltat al băncilor! Înainte, în timpul sistemului centralizat, exista o bancă naţională şi patru bănci comerciale. Asta era tot, pentru că rolul lor era limitat; planul era cel care regla toate problemele - ale redistribuirii, ale resurselor financiare, materiale etc. Or, acum, avem 28 de bănci, majoritatea dintre ele fiind private. Însă nu sunt încă suficiente; ele nu pot răspunde necesităţilor activităţilor bancare. Au apărut, după Revoluţie, mai mult de 500 000 
de noi agenţi economici. Subiecţi economici; începând cu particularii, individuali, care au organizat comerţul stradal, cu buticuri şi altele. Dar, totuşi: 500 000! Mulţi din aceştia vor să folosească sistemul bancar. În totalitate, întreprinderile de stat - aţi vorbit despre marea privatizare - reprezintă 6 700 întreprinderi; sunt subiecţi economici - 6 000, în timp ce noile mici întreprinderi reprezintă 500 000. Deci, pentru operaţiunile bancare este o problemă. Or, numai organizarea noului sistem bancar constituie un efort deosebit; nu numai ca să apară, dar şi pentru a deveni cu adevărat forţe.Suntem într-o fază incipientă în ceea ce priveşte bursele; au fost organizate bursele de mărfuri - există o lege în acest sens - şi au început să fie organizate şi bursele de valori, dar toate acestea sunt doar începuturi. Au început să funcţioneze. Dar este doar începutul. Cum să vorbim de o economie de piaţă dezvoltată fără a avea un sistem al burselor şi alte instituţii specifice economiei de piaţă?La fel în ceea ce priveşte mecanismele. Toată lumea a dorit, imediat după Revoluţie, să lichideze organismele centrale şi să dispună de autonomie. Am luat această decizie, imediat după Revoluţie, acordând autonomie întrepriderilor. Dar, vedeţi care este situaţia acum. Toată lumea cere ca Guvernul să le rezolve problemele - că nu au contracte; că nu au surse de aprovizionare cu materii prime. Vor ca Guvernul să rezolve toate aceste probleme, însă Guvernul nu mai are nici atribuţii, nici 
competenţe şi nici mijloace de a interveni. Însă mentalitatea oamenilor, conform căreia organismele centrale trebuie să rezolve aceste probleme, a rămas încă.Prin urmare, procesul reformelor economice este mai complex, mai dificil şi cere timp.În ceea ce priveşte marea privatizare, am luat această hotărîre şi a fost adoptată Legea marii privatizări, în 1991. Dar, de atunci numai 800 de întreprinderi au fost privatizate - cele mai mici şi unele mijlocii. Rămân, însă, mai mult de 6 000. De ce este greu? Pentru că problema principală este să avem surse de capital. Ce înseamnă să privatizezi? Să vinzi acţiunile întreprinderilor. Cui? Nu există capitaluri individuale. Aceasta este prima dificultate. Această lege prevede ca 30% din capitalul social al acestor întreprinderi să fie distribuit gratuit. S-a ajuns la ideea certificatelor - asemănătoare cu voucher-ele de la cehi - însă aceasta acoperă doar 30%; privatizarea cu aceste certificate nu constituie un avantaj pentru întreprinderi; adică, vor avea acţionari care vin fără bani, ci doar cu o hîrtie. Acesta este o compensaţie socială faţă de cetăţeni, întrucât ideea de principiu era că întreaga industrie naţională a fost creată în ultimii 40 de ani prin efortul naţional, al tuturor cetăţenilor. Deci, în cadrul unei privatizări democratice, trebuie acordată o compensaţie cetăţenilor, care au făcut acest efort; era o idee politică. Nu numai ei. Tuturor cetăţenilor majori li s-au distribuit certificate, care vor trebui să devină acţiuni, prin privatizare; însă, rămân 70% care trebuie să fie v2ndute.Primele 800 de întreprinderi au fost privatizate prin alte mijloace, acţionarii devenind cei care lucrează în aceste întreprinderi. Este vorba de întreprinderi cu un capital social mai modest, în care chiar muncitorii au putut să cumpere acţiunile. Este o metodă englezească, sistemul MEBO, pe care am adoptat-o.Rămâne totuşi problema majoră: cum să privatizăm marile întreprinderi când nu există resurse? Ar fi trei categorii de resurse: mai întâi, chiar dacă populaţia are acum multe dificultăţi economice, există totuşi economii ale cetăţenilor - economiile cetăţenilor în bănci se ridică la mai mult de o mie de miliarde de lei; în al doilea rând, este noul sector privat, care a apărut după Revoluţie - cele 500 000 de întreprinderi private - care au devenit şi ele surse de acumulare de capital; contăm, deci, şi pe aceste resurse pentru a intra în acest proces de privatizare, respectiv pentru cumpărarea acţiunilor noilor întreprinderi; 
în al treilea rând, capitaluri din exterior, care, până acum, au manifestat o anumită rezervă, aşa cum aţi menţionat şi dumneavoastră. Există un miliard două sute de milioane de dolari, reprezentând cifra totală de investiţii străine în economia noastră, sub formă de joint-ventures; sunt peste 30 000 de întreprinderi mixte, constituite pe bază de joint-venture; chiar cu Spania cred că există circa o mie. Coreenii vin, şi vin cu capitaluri foarte importante în domeniul automobilelor. Dar sunt şi francezi, nemţi - SIEMENS, ALCATEL şi altele; vin şi americani; japonezii şi-au sporit interesul.Deci, fără această injectare de capital străin nu este posibilă marea privatizare. Pentru că toate aceste economii ale cetăţenilor şi posibilităţi ale întreprinderilor particulare sunt încă modeste. Există o experienţă: nu demult, au fost scoase la licitaţie pentru privatizare trei întreprinderi; în ceea ce priveşte certificatele, erau oferte pentru mai mult de 30% din acţiuni din partea celor care doreau să transforme certificatele în acţiuni, dar, în ceea ce priveşte cumpărarea cu bani, procentul, în loc de 70%, a fost în realitate doar de 5-10%. Aceasta este principala dificultate. Nu concesii, pentru că Guvernul nu putea face nimic. Guvernul a căutat să găsească unele soluţii pentru a-i ajuta, şi singura soluţie pe care au putut să o găsească a fost contractul cu Ucraina, cu Combinatul de minereu de fier de la Krivoi Rog. Am investit mult în acest combinat care... Da. Dar nu 
a fost terminat şi mai avem de făcut unele livrări de utilaje industriale la acest combinat pentru îmbogăţirea minereurilor de fier din Krivoi Rog. Aceste livrări vor fi plătite cu minereu îmbogăţit. Au existat unele dificultăţi cu ucrainenii în reluarea acestui contract şi probleme de plată.În acest sens, Guvernul a găsit soluţii de a credita toate întreprinderile care livrează utilaj industrial Combinatului de la Krivoi Rog. Deci, Guvernul a găsit această sursă că să ajute Combinatul de la Reşiţa, pentru că este unul din combinatele care au livrat utilaje pentru Krivoi Rog. Trebuie să întelegeţi situaţia din acele zile, din timpul Revoluţiei şi imediat după, în zilele acelea în care puteau fi văzuţi morţi pe străzi. Prin urmare, există o anumită abordare afectivă, sentimentală, care împiedică o judecată mai realistă.Dar, cred că lucrurile vor evolua într-un mod mai realist, deoarece, aţi văzut discuţiile generale despre Revoluţie, despre cunoaşterea în detaliu a ceea ce a fost, a celor vinovaţi pentru violenţe, pentru victime. Insă, un proces de o asemenea anvergură naşte multe întrebări. Cred că vom găsi, în cele din urmă, o platformă pentru un consens general, aşa cum s-a întîmplat în Spania, unde a fost acelaşi proces după războiul civil. O vreme vom continua să trăim cu această sursă de ură generală. Cred că nu am găsit încă acel limbaj comun necesar consensului general, creării unui climat de înţelegere. Ne găsim, însă, într-un proces de acumulare a înţelepciunii; nu există încă înţelepciunea necesară. Sigur, sunt multe discuţii; cred că le-aţi urmărit. A fost sau nu a fost revoluţie? A fost o lovitură de stat? Am răspuns direct: revoluţia este un lucru, iar modalitatea de a declanşa o revoluţie este cu totul altceva. Există mari mişcări populare care pot să nu determine o revoluţie, şi există mişcări populare care au fost înnăbuşite prin violenţă. Istoria ţării noastre a cunoscut multe astfel de cazuri. Dimpotrivă, există revoluţii care nu sunt declanşate de mişcări populare, ci printr-o lovitură de stat a militarilor - ca în Portugalia - sau a altor forţe, dar care sunt, apoi, susţinute de populaţie şi determină schimbări profunde.În România, au fost ambele trăsături ale unei revoluţii: pe de-o parte, o mişcare populară, chiar o explozie populară, care a individualizat Revoluţia română faţă de toate celelalte schimbări din ţările din zonă. Numai că în alte ţări au existat lideri politici mai înţelepţi, care au înţeles că schimbările sunt inevitabile. 
Ca urmare, Gorbaciov a venit cu "perestroika" şi "glasnost"; cehii au găsit soluţia cu "revoluţia de catifea"; bulgarii au hotărît acest lucru într-o sesiune plenară a Comitetului Central, când au decis înlăturarea lui Jivkov şi au impus o schimbare paşnică.În România, acest lucru nu a fost posibil din cauza poziţiei puternice a lui Ceauşescu, care controla totul, care făcea imposibilă orice discuţie şi toţi oamenii se fereau să discute chiar despre necesitatea unei schimbări. De aceea, tensiunea sistemului se ridica, iar climatul din întreaga zonă a determinat o explozie socială care a dat mişcării chiar un caracter violent. Insă, mişcarea populară a fost urmată de o schimbare profundă a vieţii sociale. Aceasta înseamnă că a fost o revoluţie cu o bază populară solidă şi chiar programul - Proclamaţia din 22 Decembrie - conţine toate elementele unei schimbări cu caracter revoluţionar: în viaţa politică şi în structurile statului, în viaţa economică, în viaţa socială, spirituală, în deschiderea internaţională.Cred că aceşti ani au demonstrat că în România au avut loc schimbări profunde sub toate aspectele vieţii sociale. Desigur. Nu ştiu. Nu. Era ceva specific caracterului lui Ceauşescu. Era sigur că domină totul, că are încrederea poporului. Nu a înţeles că, din '68, când a obţinut susţinerea unanimă a populaţiei, în timpul evenimentelor din Cehoslovacia, lucrurile s-au schimbat profund şi că a pierdut complet contactul cu societatea; nu a înţeles nimic. Da. Dar nu intra în 
atribuţiile sale. El nu avea dialog cu Ceauşescu. Ceauşescu nu asculta de nimeni. Erau alţi oameni, membri ai conducerii politice, care au încercat să-i spună câte ceva, cum au fost Paul Niculescu-Mizil sau Gogu Rădulescu şi alţii, dar el nu voia să asculte de nimeni. Da. În primul rând, aş dori să subliniez chiar semnificaţia vizitei Premierului Felipe Gonzales. Bineînţeles, noi discutăm de câţiva ani despre această vizită. A fost obligat să o tot amâne, dar cred că însăşi vizita sa în România este un semn, un simbol al relaţiilor foarte prieteneşti care există între ţările noastre. Consider că este, de asemenea, un semnal politic privind întărirea şi diversificarea relaţiilor pe toate planurile.Pe plan politic, cred că, mai ales după Revoluţie, a avut loc o evoluţie pozitivă, şi noi am apreciat în mod deosebit susţinerea pe care ne-a acordat-o Spania, alături de celelalte ţări - Franţa, Italia şi celelalte ţări care ne-au ajutat întotdeauna şi ne-au susţinut - în eforturile noastre de integrare în instituţiile europene. Sprijinul politic al Spaniei a fost foarte activ.De asemenea, există o oarecare evoluţie a relaţiilor economice - multe companii spaniole sunt prezente pe piaţa românească - dar cred că este domeniul în care există încă multe posibilităţi, pe care nu le utilizăm suficient, şi sper să aibă loc o discuţie mai concretă între cele două guverne, pentru a se elabora un plan comun de perspectivă, chiar şi în cadrul strategiei naţionale de integrare în Uniunea Europeană, şi chiar să utilizăm experienţa Spaniei. Pentru că, Spania este, pentru noi, foarte importantă datorită similitudinilor care există. Nu mă refer numai la legăturile noastre tradiţionale, istorice - l-aţi menţionat pe Traian, care ne uneşte; suntem ţări latine; există o afecţiune normală şi o deschidere totală a românilor către Spania - ci şi la istoria recentă, mai ales această trecere de la un sistem totalitar spre un regim democratic din Spania. Am evocat chiar experienţa Pactului de la Moncloa, după ultimele alegeri, ca un exemplu; am tradus chiar şi am distribuit textul acestuia tuturor conducătorilor de partide politice din România, pentru a reflecta asupra acestuia: de ce spaniolii au putut să realizeze un asemenea pact? Pentru că şi ei au avut o situaţie destul de dificilă şi de tensionată - şi nimeni nu a crezut, la momentul respectiv, după Pactul de la Moncloa, că Santiago Carrillo şi Partidul Comunist, şi Fraga Iribarne şi Partidul Falangist vor fi aliaţi politici. Însă, 
a existat o maturitate politică, concretizată în elaborarea unei platforme, un fel de gentlemen's agreement, un document politic care a devenit o platformă de cooperare şi care a ajutat Spania să-şi găsească stabilitatea internă necesară programului de tranziţie.Or, din acest punct de vedere, cred că este o experienţă foarte importantă pentru noi. Nu putem copia exemplul dumneavoastră; fiecare ţară îşi elaborează propria soluţie, ţinând cont de condiţiile concrete - economice, sociale, politice, istorice, tradiţiile - însă, ca element de referinţă, este o experienţă foarte utilă pentru noi.De asemenea, este importantă experienţa dumneavoastră în privinţa integrării în Comunitatea Europeană. Si în această privinţă nu se pune problema să copiem, pentru că există diferenţe economice, tehnologice, de eficienţă. Dar dumneavoastră aţi depus un efort care foarte interesant pentru noi. Este un moment în care ne găsim în faţa unor probleme similare celor pe care le-a cunoscut Spania. Deci, din acest punct de vedere, chiar şi acest schimb de experienţă este foarte util pentru noi, şi aş dori ca acest dialog politic direct să încurajeze contactele, mai extinse pe plan politic - guvernamental, pe celelalte planuri, parlamentar şi aşa mai departe - pentru a face să avanseze relaţiile noastre bilaterale, pe de-o parte, şi cooperarea noastră în cadrul integrării europene, pe de altă parte. 

Cu ocazia împlinirii a 110 de la recunoaşterea autocefaliei Bisericii Ortodoxe Române şi a 70 de ani de la înfiinţarea Patriarhiei Române sunt bucuros să mă alătur celor care cinstesc şi omagiază Biserica noastră naţională, pe toţi slujitorii şi credincioşii ei.După cum o dovedesc descoperirile arheologice şi documentele istorice, învăţătura creştină a pătruns de timpuriu pe teritoriul Daciei Romane, odată cu procesul de formare a poporului român, când Sfântul Apostol Andrei a vestit cuvântul Evangheliei în Sciţia Minor, unde a luat fiinţă o biserică creştină locală, care încă de atunci se bucura de o anumită autocefalie, statut pe care şi l-a păstrat şi în veacurile următoare.După înfiinţarea mitropoliilor Ţării Româneşti şi a Moldovei, biserica noastră a avut un rol istoric în păstrarea limbii şi a identităţii naţionale a românilor, în afirmarea statelor medievale româneşti, ameninţate adesea de statele vecine şi de tendinţele hegemonice ale unor imperii şi confesiuni intolerante.În contextul expansiunii Imperiului Otoman, ţările române au fost singurele din sud-estul Europei care, prin jertfa de sânge a atâtor domni şi ostaşi români, prin tăria credinţei şi a legii străbune, şi-au păstrat autonomia de stat, instituţiile politice şi administrative, cultura şi modul de viaţă şi, lucru esenţial, formele sale specifice de viaţă religioasă.Este important să subliniem că acest statut a permis Ţării Româneşti şi Moldovei să preia, încă înainte de căderea Imperiului Bizantin, funcţia de protecţie politică şi sprijin economic pentru bisericile ortodoxe subjugate de puterea Semilunei din Peninsula Balcanică şi Orientul Apropiat, devenind astfel, după expresia fericită a cărturarului-martir Nicolae Iorga, "Bizanţ după Bizanţ". Timp de o jumătate de mileniu, Ţările Române au contribuit pe plan material şi spiritual la supravieţuirea tuturor patriarhatelor apostolice şi comunităţilor creştine de la Muntele Athos, din Grecia şi insulele Mării Egee, din Anatolia, Ierusalim şi Muntele Sinai, din Siria şi Egipt, din Georgia, Albania şi alte zone ale fostului Imperiu Bizantin.Această operă religioasă, dar deopotrivă politică şi culturală, a fost desfăşurată de domnitorii români din raţiuni de înaltă solidaritate spirituală şi de civilizaţie, fără urmărirea de interese materiale sau dominatoare, cum a fost cazul mai târziu cu intervenţiile puterilor occidentale sau ale Rusiei ţariste în Orientul creştin. Asumându-şi rolul de braţ secular al Bisericii Răsăritului, românii au 
contribuit nu numai la dăinuirea peste veacuri a creştinismului ortodox şi a creaţiilor lui de civilizaţie şi cultură dar şi la păstrarea conştiinţei naţionale a popoarelor creştine de sub dominaţia otomană, apoi la recucerirea independenţei lor şi la formarea statelor moderne independente din această parte a lumii. Acest rol al Ţărilor Române le-a fost recunoscut de întreaga ierarhie eclesiastică ortodoxă şi este menţionat în tradiţia istoriografică a tuturor popoarelor ortodoxe.Operele de binefacere ale domnitorilor, ierarhilor şi credincioşilor români oferite cu statornicie şi generozitate timp de secole au făcut din Ţara Românească şi Moldova un refugiu şi un centru cultural al întregului Răsărit creştin. În acest sens, este pilduitor faptul că numeroşi cărturari şi clerici din întreg spaţiul răsăritean au găsit la noi ajutor material, protecţie, condiţii de creaţie literară şi artistică, academii princiare, ca cele din Târgovişte, Bucureşti şi Iaşi care au pregătit elite din rândurile clerului, ca şi ale laicilor. Aceste împrejurări au determinat recunoaşterea unei autocefalii de fapt a bisericii noastre în relaţiile sale cu Patriarhia Ecumenică, chiar în perioada în care acest statut nu fusese încă recunoscut în mod oficial.Aspiraţia spre autocefalie şi obţinerea ei au avut pe plan bisericesc aceeaşi semnificaţie care a avut-o pe plan politic lupta pentru independenţă a statelor medievale româneşti. Mitropoliile din Ţara Românească şi Moldova au păstrat unitatea de credinţă 
cu celelalte biserici ortodoxe, au tipărit cărţi de doctrină, cult şi învăţătură în limbile slavonă, greacă, arabă şi georgiană pentru toţi creştinii din Răsărit, au introdus în cult limba română şi au stimulat creaţia originală în domeniul literaturii şi artelor. Bisericile noastre au fost cârmuite de ierarhi de înaltă spiritualitate şi cultură, aleşi în ţară, au adoptat pravile şi legiuiri proprii de organizare şi funcţionare, au stabilit raporturi de colaborare cu alte biserici ortodoxe, fără amestecul autorităţilor eclesiastice din afară. Aşadar, bisericile româneşti, beneficiind în permanenţă de aceste drepturi specifice autocefaliei, stabilite prin canoane, s-au bucurat în realitate de un statut asemănător bisericilor autocefale.Datorită condiţiilor istorice defavorabile, această situaţie de facto a fost legiferată abia în timpul marelui domnitor Alexandru Ioan Cuza, la 3 decembrie 1864, când s-a promulgat "Decretul organic pentru înfiinţarea unei autorităţi sinodale centrale", în care se prevede că Biserica Ortodoxă Română "este şi rămâne independentă de orice autoritate bisericească străină" în tot ce priveşte organizarea şi disciplina ei. Autocefalia a fost îndată sancţionată prin Constituţia României din 1866, care prevedea că "Biserica Ortodoxă Română este şi rămâne neatârnată de orice chiriarhie străină". La fel, legea organică a Bisericii Ortodoxe Române din 1872 precizează că "Sfântul Sinod al Bisericii Autocefale Ortodoxe Române, fiind membru al Sfintei Biserici Ecumenice şi Apostolice a Răsăritului... păstrează şi va păstra unitatea în privinţa dogmelor şi canoanelor ecumenice cu Biserica din Constantinopol şi cu toate bisericile ortodoxe". Recunoaşterea formală a autocefaliei de către Patriarhia Ecumenică a avut loc în aprilie 1885, când patriarhul Ioachim al IV-lea şi Sfântul Sinod al Patriarhiei ecumenice au răspuns favorabil solicitărilor în acest sens venite din partea mitropolitului primat Calinic Miclescu şi a Guvernului României.Patruzeci de ani mai târziu a urmat un nou act memorabil în istoria Bisericii Româneşti şi anume ridicarea ei la rangul de Patriarhie, act favorizat de desăvârşirea unităţii statale la 1 Decembrie 1918.Imediat după Marea Unire din 1918, ierarhii ortodocşi, reprezentanţii autorităţilor publice şi personalităţi din rândurile credincioşilor au acţionat pentru constituirea unei Biserici Ortodoxe Române, care să cuprindă şi instituţiile ortodoxe care păstoriseră în condiţii de apăsare naţională şi culturală credinţa 
şi identitatea românească în părţile cele mai vitrege ale spaţiului locuit de poporul nostru. Astfel, la 30 decembrie 1919 Sinodul Central al Bisericii Ortodoxe Române a hotărât ca: "Unirea naţiunii române să se extindă şi asupra Sfintei noastre Biserici Strămoşeşti, aşa încât Biserica Ortodoxă a Basarabiei, a Bucovinei, a Ardealului, a Banatului, a Crişanei şi cea din părţile ungurene să alcătuiască o singură Biserică Autocefală Naţională Română a cărei autoritate supremă este Sfântul Sinod al Bisericii Ortodoxe Autocefale a României întregite".Legea pentru organizarea Bisericii Ortodoxe Române, adoptată de Parlamentul român în februarie 1925, a sancţionat hotărârea clericilor şi credincioşilor de ridicare a Bisericii noastre la statutul de Patriarhie. Mitropolitul primat Miron Cristea, un cărturar teolog transilvănean care a adus preţioasă şi hotărâtă contribuţie la desăvârşirea unităţii noastre de stat în 1918, a fost recunoscut în 1925 drept cel dintâi patriarh al Bisericii noastre Naţionale, un adevărat simbol al unităţii spirituale româneşti.Acest nou statut a fost câştigat de Biserica Ortodoxă Română prin performanţele obţinute în lucrarea multiseculară: păstrarea şi apărarea fiinţei noastre naţionale, a dreptei credinţe, în Ţările Române şi în cadrul unor foste provincii ale Imperiului Bizantin; păstorirea vieţii spirituale a românilor, ortodocşi în covârşitoarea lor majoritate; existenţa a numeroase episcopii şi instituţii de învăţământ religios; bogata sa operă pastorală 
şi teologică. Astfel, Biserica Ortodoxă Română, încărcată de prestigiu şi istorie, a dobândit noi posibilităţi de manifestare ca biserică naţională a poporului român.Sub călăuzirea patriarhilor Nicodim Munteanu, Justinian Marina, Justin Moisescu şi Teoctist Arăpaş, în pofida împrejurărilor vitrege prin care a trecut societatea românească în cursul celui de-al doilea război mondial şi în perioada totalitarismului, Biserica şi-a făcut din plin datoria, fiind mereu alături de păstoriţii ei, îndrumându-i şi încurajându-i în momentele de grele încercări prin care au trecut. Astăzi ea îşi continuă activitatea misionară, socială, culturală şi ecumenică, sub călăuzirea destoinică a Prea Fericitului Părinte Teoctist, care tocmai în aceste momente înălţătoare este sărbătorit la împlinirea a 80 de ani de viaţă şi de rodnice realizări în slujba Bisericii şi a poporului român.Transformările istorice din decembrie 1989 au inaugurat o nouă etapă în activitatea cultelor religioase şi mai ales în cea a Bisericii Ortodoxe Române. Credincioşii aşteaptă ca aceasta să-şi redobândească rolul însemnat pe care l-a avut în istoria poporului român. Nutrim speranţa că întărirea instituţiilor bisericeşti va duce la întărirea motivaţiilor sufleteşti ale unui comportament civic autentic creştin, comportament fără de care nu este posibilă realizarea speranţei noastre într-o lume mai bună şi mai echitabilă, într-o Românie în care să domnească respectul pentru lege şi adevăr şi buna înţelegere între oameni.Felicitând pe Prea Fericirea Sa şi pe toţi ierarhii, preoţii şi credincioşii Bisericii Ortodoxe Române, cu ocazia acestor momente aniversare, le adresez cele mai sincere urări de sănătate, fericire, viaţă paşnică şi noi împliniri în slujirea Bisericii şi a neamului românesc de pretutindeni.

În primul rând, bună dimineaţa tuturor. Deşi s-au mai rărit puţin rândurile foştilor membri ai CPUN-ului, vreau să salut cu căldură pe toţi cei care asistă astăzi la lucrările acestei sesiuni aniversare care vrea să evoce momentul pe care l-a reprezntat constituirea CPUN acum exact cinci ani. Spre deosebire de prima noastră şedinţă, care a avut o întârziere dacă-mi amintesc bine de vreo jumătate de oră, astăzi ne-am străduit să fim punctuali, la ora 9.00, aşa cum am anunţat să deschidem lucrările acestei sesiuni evocatoare. Aş dori, în primul rând, să salut prezenţa la lucrări a foştilor membri ai CPUN, precum şi a unor membri ai conducerii Parlamentului actual, ai Guvernului, a unor membri ai Corpului Diplomatic şi a altor invitaţi la această sesiune.V-aş ruga înainte de toate să-mi permiteţi să propun un moment de reculegere în memoria celor care nu mai sînt printre noi, foştii membri ai CPUN, ca şi a tuturor celor care s-au jertfit pentru cauza revoluţiei, care a deschis o nouă pagină în istoria contemporană a României. Vă mulţumesc. Doamnelor şi domnilor, se împlinesc astăzi cinci ani de la constituirea CPUN, care a funcţionat timp de 100 de zile - aşa cum cineva spunea, a fost preparlamentul de 100 de zile. Aş dori, în primul rând, să apreciez iniţiativa unor membri ai fostului Birou al CPUN care au sugerat iniţierea acestei sesiuni. Mi s-a părut în sine interesantă această iniţiativă şi văd că ecoul a fost activ, pozitiv, pentru că eu cred, şi voi căuta sa subliniez câteva idei, a fost un moment interesant şi important în evoluţia noastră politică post-revoluţionară. Privind restrospectiv, putem aprecia activitatea CPUN ca pe o filă de istorie dintr-o perioadă frământată de timp care a caracterizat viaţa socială şi politică a ţării, în cele cinci luni de provizorat instituţional care a caracterizat perioada dintre 22 decembrie 1989 şi alegerile din 20 mai 1990. CPUN s-a născut în climatul convulsiv al sfîrşitului lunii ianuarie 1990. După cum ne amintim, după o lună de activitate a Consiliului FSN, prima structură provizorie a puterii de stat care s-a născut în noaptea de 22 decembrie 1989 şi şi-a completat rândurile în zilele următoare cu reprezentanţi inclusiv ai consiliilor judeţene şi în condiţiile apariţiei de partide în cursul lunii ianuarie, în virtutea decretului lege adoptat de CFSN la sfârşitul lunii decembrie, în ziua de 23 ianuarie 1990 s-a discutat în CFSN problema organizării unei formaţiuni politice cu denumirea de Front al Salvării Naţionale, 
ceea ce impunea, bineînţeles restructurarea şi schimbarea şi a denumirii organului de stat existent, Consiliul FSN. Această decizie a provocat însă reacţii intempestive din partea celor trei partide istorice din opoziţie care refuzaseră anterior oferta de a intra în structurile CFSN-ului şi, precum ne amintim, au fost câteva micromanifestaţii în Piaţa Victoriei. În urma unor negocieri succesive, pe 27 ianuarie se ajunsese la o formulă de compromis privind transformarea CFSN în CPUN, cu includerea reprezentanţilor tuturor partidelor apărute între timp. În ciuda acestei hotărâri pe care eu şi premierul de atunci, Petre Roman, am făcut-o publică, aşa cum convenisem cu partenerii de dialog, în aceeaşi seară, prin intermediul Televiziunii, a doua zi, 28 ianuarie, a fost iniţiată de către PNŢCD şi PNL o demonstraţie care solicita demiterea CFSN şi a guvernului. S-a creat atunci o stare de maximă tensiune exprimată şi prin contramanifestaţiile din seara de 28 şi dimineaţa de 29 ianuarie.În ciuda acestei stări conflictuale, exprimând dorinţa de deschidere spre dialog şi cooperare, în sediul guvernului, chiar în condiţiile existenţei demonstraţiei din piaţă, s-a desfăşurat un dialog al reprezentanţilor CFSN şi ai celor trei partide, dialog televizat în direct. Eu cred că a fost un semnal pozitiv şi un act de responsabilitate din partea tuturor liderilor politici prezenţi la acest dialog, că nu au cedat presiunilor şi pasiunilor şi, în ciuda atmosferei fiebinţi alimentată de demonstraţia 
din piaţă, au căutat şi au ajuns la o soluţie constructivă. Această întelegere şi-a găsit concretizarea în întâlnirea care a avut loc peste cîteva zile, la 1 februarie, cu participarea reprezentanţilor tuturor celor 30 de partide existente la data respectivă. Vă prezint comunicatul asupra acestei întâlniri, care a marcat actul de naştere al CPUN. Este un comunicat scurt care menţiona că "Reprezentanţii partidelor politice întrunite în ziua de 1 februarie în convorbiri cu reprezentanţii CFSN au convenit asupra constituirii unui Consiliu Provizoriu de Uniune Naţională, format prin restructurarea actualului Consiliu FSN, prin reprezentare egală cu cîte trei membri a partidelor constituite pînă la acea dată. Reprezentanţii organizaţiilor minorităţilor naţionale vor putea fi cuprinşi în CPUN respectând principiul parităţii cu reprezentanţii partidelor. FSN se transformă în formaţiune politică cu structură şi platformă de sine stătătoare, participând de pe poziţii egale cu celelalte forţe politice la alegeri. Reprezentanţii partidelor şi forţelor politice participante fac apel cu acest prilej la evitarea în peroada următoare a unor manifestări care să ducă la tensiuni şi confruntări violente. Dorim să asigurăm un climat favorabil desfăşurării vieţii economice, sociale, politice şi culturale din ţară, ca şi continuării dialogului constructiv dintre toate forţele politice". Acesta a fost comunicatul acceptat în comun, emis în urma acestei reuniuni a partidelor politice de atunci.V-aş prezenta declaraţia pe care am făcut-o imediat după terminarea acestei reuniuni posturilor de radio: "Asistaţi cu toţii la un moment, aş spune eu - spuneam atunci - moment istoric în viaţa politică a ţării din acest an, la finalul unei reuniuni a reprezentanţilor celor 30 de partide care fiinţează la ora actuală în România şi care au deliberat timp de 6 ore asupra căilor de asigurare a unei platforme de conlucrare a tuturor partidelor în această perioadă de derulare a vieţii politice din ţara noastră. Ne aflăm într-o perioadă de tranziţie până la realizarea alegerilor generale libere de la noi din ţară şi, în urma deliberărilor pe care le-am avut, am ajuns la un consens general al tuturor reprezentanţilor celor 30 de partide, deşi dezbaterile au fost foarte vii, ascuţite, însă nu violente. A fost un dialog constructiv şi civilizat. Cred că a fost un exemplu de dialog posibil chiar între formaţiuni politice cu puncte de vedere foarte diferite, şi am ajuns la concluzia realizării unui CPUN 
la care să participe toate partidele prezente, alături de reprezentanţii consiliului existent, formând o echipă unitară care să gireze, din punct de vedere politic, activitatea de stat în această perioadă până la alegeri. FSN s-a transformat în formaţiune politică de sine stătătoare, cu structură şi platformă proprie, care va participa de pe poziţii egale cu toate celelate formaţiuni politice la alegerile care urmează să aibă loc. În încheierea dezbaterii noastre şi a comunicatului pe care l-am adoptat, toţi reprezentanţii partidelor prezente au adresat şi un apel către ţară ca în perioada care urmează să realizăm un climat constructiv, pozitiv, de desfăşurare în continuare a dialogului şi conlucrării noastre şi de evitare a confruntărilor violente şi a tensiunilor care au dăunat şi dăunează climatului politic din ţară. Consider deci că putem declara pe această bază, fără nici un fel de reţineri, că s-a realizat un lucru pozitiv, că a fost un dialog fertil, eficient, de la care plecăm cu toţii, deşi obosiţi şi flămînzi, cu satisfacţia misiunii împlinite".Eu cred că această declaraţie pe care am făcut-o reflecta starea de spirit la care ne aflam la sfârşitul acestei reuniuni maraton pe care o avusesem şi la care nu am de făcut nici un fel de modificări.În virtutea acestui acord, CPUN, organul existent al puterii, a emis un decret lege ca bază juridică a constituirii CPUN-ului şi, ca urmare, în ziua de 9 februarie s-au deschis, în această incintă a Parlamentului în care ne aflăm 
şi astăzi, lucrările de constituire a CPUN, care au dat contur definitiv componenţei sale şi structurilor de lucru în şedinta următoare din 13 februarie. Iată cum sunt reflectate acestea în primul comunicat al noului CPUN. Vă redau esenţa acestui comunicat, care spunea că "în decembrie 1989, poporul român, prin jertfa celor mai buni fii ai săi, a răsturnat dictatura ceauşistă, s-a constituit CFSN, care a preluat funcţiile de organ al puterii de stat, acoperind vidul de putere creat. În noile condiţii, pe baza decretului lege emis de noul organ al puterii, şi-au reluat activitatea unele partide tradiţionale şi au fost întemeiate noi formaţiuni politice, creându-se astfel climatul necesar revenirii la o societate democratică. La întîlnirea delegaţilor a 30 de formaţiuni politice din 1 februarie 1990 s-a convenit constituirea unui Consiliu Provizoriu de Uniune Naţională prin lărgirea componenţei CFSN cu reprezentanţi ai tuturor forţelor politice din România create până la acea dată. Pe această bază, la reuniunea din 9 februarie 1990, CPUN a fost organizat pe principii paritare. CPUN a preluat atributele legislative şi este organul provizoriu al puterii de stat în România până la alegeri. Noul organ legislativ reprezintă încă un pas semnificativ în direcţia afirmării pluralismului politic în ţara noastră. La prima sa întâlnire de constituire din ziua de 13 februarie 1990, Consiliul a aprobat regulamentul său de funcţionare şi Biroul executiv alcătuit din 21 de membri". În primul decret-lege pe care l-a emis chiar în ziua de 13 februarie, CPUN preciza componenţa nominală a noului organism, Consiliului Provizoriu, format din 253 de membri, a ales, aşa cum s-a spus aici, biroul său executiv compus din 21 de membri, printre care preşedintele, cinci vicepreşedinţi şi un secretar, şi a nominalizat cele 16 comisii de specialitate. Astfel s-a constituit CPUN care a reprezentat o fază nouă, evident superioară, în structurarea puterii provizorii de stat şi care a jucat rolul sui generis de parlament ad-hoc sau preparlament, cum a fost denumit de unii, forum suprem de stat până la alegerile din 20 mai.Privind activitatea pe parcursul celor 100 de zile a CPUN, aş dori să evidenţiez cîteva elemente. În primul rînd, cred eu, constituirea şi activitatea CPUN a reprezentat un moment interesant şi original, un răspuns adecvat dat de forţele politice ale ţării într-o perioadă delicată de structurare incipientă a structurilor politice în noile condiţii de organizare democratică după 
înlăturarea dictaturii. În al doilea rînd, concepţia care a stat la baza organizării CPUN şi modul său de lucru în sesiuni plenare, în comisii, în activitatea curentă a biroului său executiv a reprezentat o deschidere spre pluralism politic şi un experiment de practică democratică, de dialog şi exprimare liberă a opiniilor. CPUN a fost un veritabil forum al dezbaterii politice. În al treilea rând, pe parcursul celor 100 de zile, CPUN a desfăşurat o bogată activitate legislativă. Au fost adoptate 150 de decrete legi vizând domeniile cele mai diverse ale vieţii economice, sociale şi politice, chiar şi listarea tematică a acestor acte normative vorbeşte despre diversitatea problemelor abordate şi soluţionate de CPUN. Actul normativ cel mai important a fost decretul lege privind alegerile parlamentare şi prezidenţiale, alegeri care reprezentau obiectivul politic numărul unu al acestui organism creat atunci, şi care a conţinut şi unele prevederi de ordin constituţional. Trebuia să definim ce anume se va alege la 20 mai. Ca elemente de prevederi constituţionale: forma de guvernământ - vă amintiţi cu toţii, pe vremea aceea nu existau monarhişti în România; din partea tuturor a existat o singură opţiune, republica - nici nu a existat vreo discuţie pe această temă. De asemenea, a trebuit să definească parlamentul, structura lui, parlament monocameral sau bicameral. Până la urmă a prevalat opţiunea pentru un parlament bicameral, Senat, Camera Deputaţilor, cu definirea structurii, dimensiunilor 
şi atribuţiunilor sale. Şi, în fine, Preşedintele, dacă să fie ales prin vot universal sau de către Parlament - în urma dezbaterilor s-a optat pentru alegea Preşedintelui ţării prin vot universal. În privinţa modului de desfăşurare a alegerilor au existat dezbateri asupra diferitelor formule posibile: alegeri uninominale sau pe liste de partide. Îmi amintesc că a fost o dezbatere vie pe aceasta temă chiar înaintea constituirii CPUN-ului, în prima formulă de comisie juridică cu reprezentarea chiar a partidelor care apăruseră până atunci; a prevalat până la urmă opţiunea pentru sistemul de vot pe liste. Văd că din nou se deschide această temă, care, sigur, este oricând posibil de a fi amendată.De asemenea, aş dori să subliniez că, în ciuda persistenţei unor momente convulsive - ne amintim devastarea sediului guvernului pe ziua de 18 februarie, evenimentele de la Tg Mureş din 19 şi 20 martie, mitingul prelungit din Piaţa Universităţii şi alte asemenea momente - CPUN a funcţionat în aceste condiţii ca un factor de atenuare a tensiunilor, ca o supapă socială şi a vieţii noastre politice. De asemenea, cred că televizarea dezbaterilor a constituit un element important în această transparenţă a activităţii CPUN, care a constituit nu numai un spectacol interesant urmărit de opinia publică, de publicul românesc, dar a devenit şi un fel de şcoală civică prin aceasta, atât pentru competitori cât şi pentru cetăţeni, exprimând interesul real al cetăţenilor ţării pentru schimbările prin care trecea ţara şi dorinţa de participare activă, de implicare în aceste procese transformatoare prin care trecea România.Am punctat doar câteva idei şi sunt convins că dezbaterile de azi din cadrul comunicărilor vor completa analizele asupra activităţii CPUN. Odată cu alegerile din mai 1990 s-a încheiat în fapt prima fază postrevoluţionară de provizorat politic din viaţa ţării. Perioada care a urmat a fost dominată de structurarea statului de drept. În centrul acestei perioade a stat activitatea noului Parlament ales în calitatea sa şi de Adunare constituantă, şi în special elaboraarea şi adoptarea noii Constituţii. După alegerile locale şi generale din 1992 am intrat în cea de-a treia etapă a dezvoltării noastre, în centrul căreia se situează problemele complexe ale reformei economice.În încheiere, aş dori să subliniez, aşa cum spuneam şi la început, că această activitate relativ scurtă, de numai 100 de zile, a organismului creat cu cinci ani în urmă constituie nu doar o filă interesantă 
de istorie, dar cred eu şi un izvor de reflecţii şi concluzii utile pentru activitatea noastră. Practica dialogului şi conlucrării care s-a instaurat în CPUN, în ciuda diversităţii de opinii şi a climatului tensionat din ţară, este, cred, o achiziţie a vieţii noastre politice care ne poate inspira şi în prezent. Complexitatea problemelor cu care se confruntă ţara astăzi, atât pe planul vieţii interne cât şi în planul vieţii internaţionale, necesită cu atât mai mult unirea tuturor eforturilor constructive şi a tuturor forţelor politice interesate în progresul ţării. Să fim în măsură să folosim cum se cuvine în noile condiţii această experienţă pozitivă pe care o evocăm astăzi, a activităţii CPUN.La sesiunea noastră există o listă lungă de înscrişi cu comunicări, sunt vreo 36 de înscrişi până la ora actuală. Eu aş propune să începem cu prezentarea referatelor, expunerilor pregătite de cei care s-au anunţat şi, conform practicii CPUN, vom face o pauză la fiecare două ore, două ore şi jumătate, după epuizarea referatelor, expunerilor prezentate, vor putea fi continuate discuţiile cu adăugiri, completări, cu idei suplimentare care să rotunjească această dezbatere evocatoare. 

Onorată asistenţă,Cu prilejul acestor manifestări ce marchează aniversarea a cinci ani de la înfiinţarea Uniunii "Vatra Românească", am bucuria de a adresa membrilor săi un mesaj de felicitare, însoţit de încrederea că generoasa activitate culturală şi civică a organizaţiei pe care o reprezentaţi, pusă în slujba apărării şi promovării valorilor naţionale, va contribui la cultivarea unui climat deschis în relaţiile interumane, în spiritul bunei înţelegeri şi convieţuiri între toţi cetăţenii ţării.Incă de la apariţia sa, într-o perioadă critică, plină de incertitudini, tensiuni şi căutări, "Vatra Românească" s-a manifestat ca un factor de echilibru şi de încurajare a sentimentului patriotic, dobândind un loc important în conştiinţa publică prin forţa mesajului său civic şi social, prin eforturile de a strânge legăturile spirituale cu românii din jurul graniţelor, prin manifestările culturale ce au sensibilizat şi au ţinut trează conştiinţa unităţii noastre naţionale.Ne aflăm astăzi într-un moment de consolidare a instituţiilor statului de drept, când reformele sociale şi economice prefigurează, prin adâncime şi eficienţă, noile mecanisme ale societăţii româneşti. Noul statut european al României, legitimat şi de intrarea în vigoare a Acordului de asociere la Uniunea Europeană, angajează direct munca fiecărui cetăţean şi capacitatea societăţii noastre de a înfăptui cerinţele impuse de competiţia la care participăm într-o Europă a cooperării dintre naţiuni şi state libere. Este important ca toate forţele politice şi organizaţiile societăţii civile să înţeleagă semnificaţia şi miza transformărilor pe care le parcurgem, să-şi asume răspunderea pentru soarta ţării, respingând manifestările extremiste, din orice parte ar veni ele, acţiunile şi poziţiile ce pot aduce atingere stabilităţii şi unităţii statului român.Noile instituţii democratice ale statului român asigură egalitatea în drepturi a tuturor cetăţenilor, precum şi posibilităţi şi şanse de participare, fără nici o discriminare, la viaţa politică şi socială, conform standardelor acceptate pe plan internaţional, inclusiv a prevederilor din recenta Convenţie-cadru a Consiliului Europei.Pe acest temei, am perfecţionat cadrul juridic şi instituţional ce protejează drepturile cuvenite pesoanelor ce aparţin minorităţilor şi oferă condiţii pentru exprimarea identităţii lor culturale, dar, aşa cum am declarat cu numeroase prilejuri, doresc să reafirm şi în acest mesaj adresat dumneavoastră, că încercările de a ştirbi 
unitatea statului naţional român vor fi respinse cu hotărâre, prin mijloace legale, pe temeiul Constituţiei şi al valorilor democratice promovate de noile instituţii europene.Caracterul naţional şi unitar al statului român este o valoare supremă pentru poporul român, un rezultat cumulativ al evoluţiei noastre istorice. Orice contestare a acestei realităţi loveşte în demnitatea şi interesele legitime ale naţiunii române, periclitează stabilitatea ţării şi afectează noile procese de integrare europeană şi de stabilire a unor raporturi de bună vecinătate cu ţările din jur. Revendicările repetate ale unor lideri ai Uniunii Democrate Maghiare din România de a institui forme de autonomie teritorială pe criterii etnice, sub diverse denumiri şi formule, contravin în mod flagrant Constituţiei şi cadrului legal existent, sunt în contradicţie vădită cu valorile democratice şi europene, cu noul curs al istoriei.Asemenea tendinţe de separatism, ce provoacă tensiuni artificiale în societate, nu au nici o justificare şi ele trebuie respinse cu argumente temeinice, prin atitudini ferme, dar raţionale şi echilibrate, de autorităţile publice şi de instituţiile statului de drept, de forţele politice şi de organizaţiile societăţii civile, pe baza ordinii constituţionale şi a prevederilor legale. Totodată, este important să respingem şi replicile exagerate şi neinspirate ale unor voci din spectrul politic, ce pot alimenta un extremism de sens opus, la fel de dăunător climatului politic intern 
şi care prejudiciază grav imaginea ţării în mediile internaţionale.Suntem datori să învăţăm din lecţiile trecutului şi ale prezentului, să promovăm dialogul şi înţelegerea, valorificând formele de convieţuire socială ce s-au dovedit armonioase şi benefice de-a lungul istoriei, pentru a asigura stabilitatea atât de necesară ţării şi integrarea, cu identitatea noastră spirituală, în tendinţele civilizaţiei contemporane.Imi exprim speranţa că Uniunea "Vatra Românească" va milita şi în viitor pentru a conjuga valorile democratice şi cele naţionale, fără a se subordona vreunei forţe politice, acţionând în câmpul său specific de manifestare, ca organizaţie social-culturală şi patriotică.Cu aceste gânduri, pe care sunt convins că le împărtăşiţi şi dumneavoastră, doresc Uniunii Naţionale "Vatra Românească", la cinci ani de la înfiinţare, succes în activitatea sa şi sper că, prin spiritul care o animă, prin atitudinile şi proiectele pe care le va pune în lucrare, va reactiva energiile societăţii şi va contribui la schimbarea în bine a României. 

Eu, să vă spun drept, n-am venit atât să vă vorbesc. N-am pregătit nici un speach. Am venit să văd cum decurge această experienţă pe care am salutat-o cu mare plăcere acum un an şi jumătate, cum menţiona domnul rector Bărbulescu. Pentru că eu cred că este un din cheile înregului proces de restructurare şi modernizare a economie româneşti - managementul.Este bine că s-a menţionat aici: coincidenţa face, ca acestă întâlnire să aibă loc astăzi, 1 februarie, când intră în funcţiune Acordul nostru de asociere. În decembrie, la Essen, cele şase ţări asociate au fost invitate - şefii de state şi de guverne - la o reuniune cu ţările membre - cei 12 plus trei care au devenit membri plini - şi a fost adoptat un document foarte important - aş sugera, chiar, ca acest document să fie difuzat cursanţilor - "Strategia integrării ţărilor asociate". Este un document-cadru adoptat, deci, de acest Forum al Consiliului Uniunii Europene pe baza căruia urmează, acum, să elaborăm o strategie naţională privind integrarea României în Uniunea Europeană. Guvernul a început să schiţeze o serie de lucruri, însă avem o consultare şi politică cu partidele parlamentare şi, până spre iunie, urmează să-l definitivăm; va forma baza negocierilor bilaterale România-Uniunea Europeană.Acest document-cadru prevede mai multe elemente. Pe de o parte, alinierea legislaţiei naţionale la legislaţia Uniunii Europene. Apoi, programe pe domenii: politică industrială, politică agrară, comercială, dezvoltarea infrastructurilor, dezvoltarea sectoarelor terţiare şi aşa mai departe, mergând până la integrarea poliţiilor pentru combaterea crimei organizate, a traficului de droguri şi aşa mai departe. Deci, va fi o elaborare foarte serioasă care, în ultimă instanţă, va trebui să integreze elementele fundamentale ale reformei economice naţionale pentru alinierea noastră la cerinţele, exigenţele Uniunii Europene.Dar, problema în sine este mult mai largă pentru că, aşa cum bine sublinia cineva, parcurgem o perioadă în care integrarea la scară zonală, continentală şi mondială este un proces dominant. Are loc chiar o globalizare a economiei mondiale şi, deci, problemele competitivităţii şi compatibilităţii economiilor naţionale cu exigenţele pieţei mondiale devin vitale. Eu am avut două momente când m-am ocupat de aceste probleme, la nivelul preocupărilor mele.În 1971, am participat la elaborarea Legii nr.1 privind organizarea ştiinţifică a producţiei şi a muncii; eu am spus: până la ştiinţifică, să realizăm organizarea 
raţională a producţiei şi a muncii. Dar, atunci a fost un moment important, o încercare de deschidere, s-a organizat CEPECA, am participat la oranizarea Institutului CEPECA; pe parcurs m-am întâlnit cu mulţi oameni care au absolvit cursurile CEPECA şi care nu-şi vedeau utilitatea cunoştinţelor asimilate la CEPECA. Şi atunci, printre altele, a fost o conlucrare cu reprezentanţi ai management-ului american - invitaţi, ţineau cursuri, s-au adaptat cu cursuri de pregătire ale noastre la practica internaţională în domeniul management-ului, însă, structurile rigide, adiministrative, de comandă ale economiei făceau inutile..., deşi oamenii inteligenţi au făcut şi atunci destul de multe lucruri bune într-o serie de unităţi. Însă, comanda administrativă era factorul determinant; iniţiativa era în mare măsură înîbuşită.Cu acel prilej, am luat contact cu documentul japonez, intitulat foarte modest: "Program naţional de creştere a productivităţii muncii în Japonia", elaborat în 1949. De fapt, era strategia economică postbelică a Japoniei, care îşi punea probleme încotro şi cum se vor integra în noua conjunctură istorică. Până atunci, Japonia o ţară dependentă total de piaţa externă, de surse externe, de materii prime, inclusiv alimentare, şi de piaţă de desfacere, şi-a rezolvat problemele prin forţă. A devenit, la începutul acestui secol, mare putere militară, a înfrânt Rusia în războiul din 1904, s-a afirmat ca o mare putere zonală şi a dominat piaţa asiatică. Prin forţă şi-a impus 
interesele şi şi-a impus sferele de interese, ca să-şi asigure sursele de aprovizionare cu materii prime şi piaţa de desfacere. După al doilea război mondial era clar că pe această cale nu mai poate continua; trebuie să renunţe la calea militară, la calea forţei, dar a apărut problema cum să fie competitivi pe plan mondial. În acest program erau menţionate două obiective strategice majore care să realizeze acest program. Pe de o parte, asimilarea de tehnologii moderne, tehnologii de vârf - şi am văzut cum a reuşit Japonia să se afirme pe plan mondial în domenii de vârf -, şi al doilea, au descoperit management-ul, management-ul inventat de americani.Ford şi Taylor au fost primii care au lansat ideea producţiei de serie şi organizarea liniilor de fabricaţie în care prin simplă reorganizare, aşezare raţională a oamenilor în fluxul tehnologic au dus la creşteri spectaculoase ale producţiei - diviziunea muncii pe segmente cât mai simple - care apoi au permis înlocuirea omului cu maşina, ajungându-se până la robotica de azi. Americanii au lansat moda producţiei de mare serie, care duce la productivităţi spectaculoase. Japonezii au asimilat această practică americană, dar după anii '70, ei au dat tonul unei noi orientări, din acest punct de vedere, al organizării producţiei şi al tehnologiilor, organizarea flexibilă a fabricaţiei.Producţia de mare serie, în contextul unei aglomerări de oferte pe piaţa mondială, a început să creeze mari dificultăţi producătorilor şi nu pot rezista acestui şoc al competiţiei decât firmele foarte puternice, care pot să înnoiască foarte rapid şi tehnologie, şi produs şi aşa mai departe. Vedeţi industria automobilului. În fiecare an se vine cu modele noi. Poate "Dacia" să ţină pasul cu aşa ceva? În fiecare an să vină cu model nou? Numai marii mastodonţi ai industriei pot să facă faţă unor asemenea chestiuni. Japonezii au inventat sistemele de fabricaţie flexibile, începând cu celulele flexibile de fabricate şi sisteme de fabricaţie flexibilă. La Editura Tehnică am scris despre acest lucru şi am publicat câteva materiale pe această temă. Japonezii au devenit primii în producţia de robotică - producţia de roboţi - şi era o statistică publicată de americani cu sisteme flexibile de fabricaţie, unde apărea, asta era acum câţiva ani de zile, au trecut nişte ani de atunci - Marius Guran lucra în acest domeniu la Maşini Unelte - şi erau nişte programe, mă rog, pentru celule flexibile de fabricaţie, sisteme de fabricaţie - încă nu s-au realizat 
la noi -, dar, pe plan mondial, peste 80 la sută din sistemele flexibile de fabricaţie - asta înseamnă integrare de roboţi, celule, toate, conduse prin calculator -, deci, pe plan mondial peste 80 la sută din sistemele flexibile de fabricaţie erau produse de japonezi. Deci, ăsta a fost avansul japonezilor în această privinţă, dar, deci, cum spuneam, au descoperit acest lucru.Americanii, având cea mai scumpă forţă de muncă din lume, au dominat mulţi ani de zile piaţa mondială prin productivităţi superioare generate de cele două elemente: tehnologii şi management. Şi japonezii au intrat la şcoala americană a management-ului. Elevi conştiincioşi, cum sunt japonezii - pentru noi nemţii sunt reper în ce priveşte disciplină, ordine şi aşa mai departe; japonezii îi taie pe toţi în materie de conştiinciozitate şi rigoare şi disciplină - au învăţat cu mare conştiinciozitate lecţia americană a management-ului, aşa încât circula acum vreo zece ani sau chiar mai puţin la noi în ţară un film făcut de americani: "De ce japonezii pot şi noi nu", se chema filmul. Deci, se referea la faptul că japonezii au învăţat de la americani şi din elevi conştiincioşi au devenit master-i, de la care acum americanii au de învăţat. Printre altele, în film se prezenta o firmă din Chicago, care falimenta, producătoare de electronică - de la televizoare până la maşini diverse casnice, care falimenta, şi numai la televizoare, aveau ei un exemplu, aveau pest 100 şi ceva de defecte la fiecare aparat, statistic 
urmărind calitatea producţiei, deci în materie de calitate, pentru că japonezii veneau, deci, cu calitate şi cu defecte zero - şi japonezii au preluat această firmă; n-au dat pe nimeni afară; au păstrat personalul; au impus numai o echipă de management şi au oganizat după rigoarea japoneză întreaga producţie. După câteva luni de zile, defectele spre exemplu la televizoare au coborât de la o sută şi ceva, la 6-7, media statistică, şi au relansat această fabricaţie. Deci, am urmărit aceste chestiuni în timp, în '71 cu CEPECA, în anii '80 lucrând la Editura Tehincă, când m-am apropiat de aceste probleme.De aceea, eu cred că noi, cumva, acum când vrem să ne şi asociem, adică ne-am asociat, dar vrem să ne integrăm în piaţa europeană, care înseamnă piaţă exigentă, trebuie să acţionăm oarecum în modul în care au făcut-o japonezii după război. Ne aflăm în faţa unor probleme oarecum similare. Sigur, la dimensiunile date, la condiţiile specifice naţionale şi de mediu inernaţional, dar, în fond, trebuie să acţionăm pe aceeaşi talie: asimilare de tehnologii - sigur, noi avem multe alte probleme: restructurare în general a economiei, a industriei; restructuare înseamnă şi selecţie a producţiilor competitive, cu eficienţă, şi internă, şi internaţională, dar înseamnă şi restructurare a tehnologiilor şi a produselor şi aşa mai departe. Deci, este un întreg program care trebuie să meargă paralel cu schimbarea şi regimului de proprietate prin privatizare. Când am fost la Essen, am avut două întâlniri cu două firme mari germane, Krupp şi Siemens, şi îmi amintesc dialogul de la Siemens, în Berlin: discutam despre privatizare; cum merge la noi; făceam paralele; la ei, Treuhand a acţionat de o manieră mai rapidă - am văzut o emisiune la televiziune cum se lamentează unii de la noi, că "ia uite ce repede au mers nemţii cu Treuhand-ul lor; în cinci ani de zile câtă privatizare au făcut şi ce lent merge acest proces la noi". Experienţa germană a privatizării a însemnat cheltuieli anuale de peste 150 de miliarde de mărci. Deci, Treuhand-ul a lucrat nu pe bază de entuziasm, ci pe bază de finanţare masivă; asta înseamnă peste 120 miliarde de dolari anual.Noi, după cinci ani de zile, stăm cu mâna întinsă la unii şi la alţii şi, cu zgârcenie, ni se dau câteva sute de milioane de dolari. Sunt bune şi alea; şi partenerii cei mai buni, FMI-ul şi BIRD-ul, care ne-au mai finanţat. In rest, la băncile comerciale noi n-am avut acces. Cineva spunea de avantajul României că n-are datorii externe 
la sfârşitul lui '89. Acest avantaj a fost un mare dezavantaj, în primul rând prin premise, pentru că lichidarea datoriilor externe s-a făcut prin sacrificarea înnoirii tehnologice a economiei româneşti, care cândva asimilase destul de multe produse şi tehnologii. Or, stoparea importurilor pentru vreo zece ani de zile, înainte de '89, şi forţarea exagerată a exporturilor, dar mai ales stoparea importurilor, a însemnat stoparea înnoirilor tehnologice. Când? Într-o fază cînd în economia mondială, dinamismul înnoirilor tehnologice este fără precedent şi cine nu ţine pasul, pierde din start. Deci, am avut acest handicap pe de o parte.Pe de altă parte, în contextul unei situaţii grele în economia mondială, al unei recesiuni mondiale - ciclul lung de 25 de ani care a trecut de la începutul lui '70 şi ciclurile scurte, era o fază de criză în toată economia, mai ales europeană dar şi americană -, în aceste condiţiuni, băncile nu prea sunt doritoare de noi clienţi. Sunt, în schimb, preocupate de vechii clineţi. De aceea, în timp ce Ungaria şi Polonia care aveau mari datorii externe, în timp ce noi negociam şi, după doi ani de zile de negocieri cu Grupul celor 24, de la un program de un miliard de abia cu zgârcenie am primit 500 de milioane, Ungaria îşi dubla datoria externă de la 12 la 25 de miliarde - azi are peste 28 de miliarde -, Polonia îşi dubla datoria externă de la vreo 22 spre 45; se apropie de 50 de miliarde astăzi. Deci, băncile îi ajută pe cei care le sunt clienţi, ca să-i 
ajute să iasă din greutăţi să-şi poată recupera datoriile. Noi dacă aveam zece miliarde în toţi cei cinci ani, eram cu fruntea puţin mai sus astăzi. Dar, precum vedeţi, a trebuit să trăim în suc propriu. Si cred că este marea performanţă a României că, în ciuda acestei conjuncturi vitrege şi în convulsiile interne pe care le-am avut şi le avem în continuare, totuşi, am reuşit să echilibrăm puţin economia şi mulţi se uită cu mirare cum de-a fost posibil. Anul trecut nici nu le venea să creadă celor de la FMI şi BIRD că România echilibrează situaţia în 1994. Deci, în ciuda acestor dispute politice este un început bun. Dar, este numai un început. Trebuie să mergem mai departe, în profunzime.Deci, în aceste condiţiuni, aceste două elemente sunt vitale: clarificarea unei strategii naţionale pe ansamblu privind macro-economia, consolidarea proceselor care s-au derulat în anul din urmă şi restructurarea la macro-scară, schimbarea inclusiv a regimului de proprietate, accelerarea privatizării şi sper să depăşim această manieră primitivă de luptă politică - fac obstrucţie la promovarea unei legislaţii care priveşte reforma şi privatizarea cei care se autoprezintă adepţi ai reformelor. Este absurditatea luptei politice, care coboară nivelul competiţiei mergând până la sacrificarea intereselor naţionale. Asta este slăbiciunea noastră internă, ca naţiune şi ca societate, şi trebuie să fim capabili să o depăşim.Dar şi aceasta: cei de la Siemens îmi spuneau, domnilor, sigur, este importantă această chestiune privatizarea, regimul de proprietate pentru dezvoltarea iniţiativei, a răspunderii, asumarea de risc - în afaceri, îţi asumi şi risc. Am scris cândva un articol despre asumarea riscului în cercetare, în "România literară", cu vreo opt ani în urmă, că nu era de conceput în sistemul vechi asumare de risc şi cercetare care să te ducă la risc; trebuia, în planificarea cercetării, în programarea obiectivului cercetării să dai şi garanţie că va fi şi eficientă cercetarea dată. Or, eu spuneam că o cercetare poate să ducă şi spre un drum blocat. Dar ăsta nu este un timp pierdut; nu este o cercetare inutilă, pentru că te clarifică asupra unei alternative care n-are nici o şansă şi nu se mai fac eforturi inutile de către alţii, ca să meargă pe un drum fără şanse. Dar aşa ceva nu se asimila în condiţiile de atunci.Însă ceea ce spuneau cei de la Siemens, important este nu atât regimul de proprietate; simpla schimbare a statutului unei întreprinderi din sector public spre sector privat 
nu înseamnă şi îmbunătăţirea activităţii, dacă nu este însoţită de un management modern, eficace. Management-ul este mai important chiar decât regimul de proprietate. Eu v-aş propune ca studii de caz - pentru că va mai dura acest proces; noi vrem să-l accelerăm - să luaţi şi întreprinderi, şi private - pentru că aici este un lucru bun; vă aflaţi reprezentanţi din unităţi de stat şi unităţi private - să luaţi studii de caz şi de unităţi private şi de unităţi de stat cu un prost management şi cu un management eficace.Mie mi-a făcut plăcere, spre exemplu, la Braşov, să am un dialog cu conducerea fabricii Fartec, producătoare de tot felul de piese din cauciuc şi mase plastice. Ei erau, de fapt, cuplaţi la industria auto din Romnânia. Intrând în declin toată industria auto, ei au fost puşi într-o situaţie foarte dificilă. După doi ani de zile de convulsii, de frământări, reducerea personalului, au găsit căi de restructuare a fabricaţiei; uzina şi-a mărit producţia, a readus oamenii în fabricaţie, acum intră într-o combinaţie într-un joint-venture cu o firmă italiană pentru un produs nou, pentru transfuzii de sânge - deci un produs de o mai mare fineţe la ei; au adus elemente de modernizări, de dotare modernă, au informatizat întreaga activitate din uzină, au un centru de calcul foarte bun, cu un personal tânăr, foarte inimos şi entuziast; directorul nu mai lucrează cu nici o hârtie; are un terminal şi poate oricând să vadă, în fiecare secţie şi în fiecare sector, şi să primească 
zilnic informaţia mersului vânzărilor, contractelor şi aşa mai departe. Adică, a pus întreaga activitate pe o bază foarte modernă şi se şi simte eficienţa acestei chestiuni.Deci, asemenea studii de caz sunt edificatoare din acest punct de vedere, pentru că simpla schimbare a proprietăţii nu înseamnă neapărat eficienţă, ci caliatea management-ului este un element fundamental şi, la orice programare de fabricaţie trebuie început cu studiul de piaţă, marketing şi apoi gândirea producţiei şi aşa mai departe.Deci, deşi nu voiam să vorbesc prea mult, am făcut nişte paranteze care cred că nu sunt inutile, însă, pentru nivelul preocupărilor noastre astăzi şi pentru momentul, mai ales, în care se află economia noastră naţională, în care îmbunătăţirea management-ului, şi la macro-scară, şi la micro-scară este o componentă vitală a procesului modernizării economiei naţionale. Eu vă felicit - aceste prime două serii - din această aventură, cum spun americanii, venture sau adventure. Poate denumirea aceasta creează confuzii. ASEBUSS se poate citi, deci atobuzul ASE-ului; de fapt, este ASEBUSINESS. Prescurtările întotdeauna creează confuzii.Dar, fie că e ASEBUS, ASEBUSS sau ASEBUSINESS, eu vă urez succes! 

Stimaţi membri ai Consiliului Naţional al PDSR,Vă rog să-mi permiteţi să folosesc momentul întrunirii dumneavoastră pentru a transmite un mesaj de încredere în membrii partidului pe care electoratul l-a investit cu principala răspundere pentru tranziţia României spre un nou sistem politic şi economic. Vă adresez urări de succes, însoţite de convingerea că lucrările Consiliului vor prilejui o analiză în profunzime a societăţii româneşti, în primul rînd a reformei economice, pentru a se finaliza cu măsuri menite să redimensioneze programul PDSR în acord cu datele contextului politic actual.Ne aflăm într-o perioadă decisivă pentru relansarea economiei şi integrarea României în structurile europene. Reaşezarea instituţională a ţării pe baza Constituţiei şi prefigurarea direcţiilor strategice de acţiune la nivel macroeconomic au creat premise şi oportunităţi pentru trecerea reformei într-o fază intensivă, când, pentru toate domeniile, devin hotărâtoare criteriile de eficienţă şi competitivitate. Succesul tranziţiei şi locul României în tabloul geopolitic al Europei depind acum de calitatea acţiunilor noastre, de performanţele prin care vom răspunde la aceste sfidări majore. Stabilitatea ţării trebuie consolidată şi valorificată în beneficiul reformei, înţelegând faptul că securitatea naţională îşi află cel dintâi suport în capacitatea noastră de a pune în mişcare un nou mecanism de dezvoltare socială, cu toate componentele pe care le implică.Aş dori să reafirm în faţa dumneavoastră că PDSR, ca principală forţă politică ce poartă răspunderea guvernării şi a desfăşurării reformei, îşi poate îndeplini menirea orientându-şi acţiunile spre viitor, pe baza unei strategii naţionale care să răspundă la frământările şi speranţele oamenilor, să mobilizeze energiile societăţii pentru a înscrie România pe traseul unei dezvoltări durabile. Această condiţie a partidului presupune o activitate dinamică şi competentă pe toate planurile, implicit relansarea dialogul politic cu forţele dornice să sprijine procesele de stabilizare politică şi economică, pentru a contribui la limpezirea opţiunilor şi a deciziilor ce pot accelera evoluţiile pozitive din societate. Mă văd obligat să reamintesc că momentul actual reclamă o colaborare sinceră şi eficientă a tuturor forţelor politice şi sociale, pe terenul interesului naţional. Complexitatea problemelor ce ne stau în faţă şi dificultăţile de adaptare a economiei la un mecanism modern şi eficient de funcţionare au generat frământări şi îndoieli 
în rândurile populaţiei, situaţii care aşteaptă răspunsuri din partea factorilor politici.In acest context, consider că una dintre priorităţile partidului dumneavoastră este obţinerea un sprijin parlamentar cât mai larg pentru adoptarea rapidă a legislaţiei necesare privatizării şi rezolvării unor stări neclare din societate, mai ales acum, când unele forţe politice - speculând nemulţumirile şi dificutăţile reale cu care se confruntă o serie de categorii sociale - sunt interesate să declanşeze o prematură campanie electorală, ce ar putea afecta climatul politic şi continuarea reformelor structurale.In acelaşi timp, prin răspunderea ce-i revine în sistemul puterii executive, PDSR poate contribui la introducerea noilor forme de management, bazate pe criteriile eficienţei, pentru a dovedi capacitatea sistemului democratic de a gestiona procesele modernizării şi dezvoltării sociale. Experienţa tranziţiei la economia de piaţă a arătat cât de important este să nu pierdem din vedere problemele economiei reale, să stimulăm efortul agenţilor economici de a se restructura şi adapta, printr-o conduită ofensivă, la mediul concurenţial intern şi extern, valorificând avantajele comparative de care dispunem.Prin poziţiile pe care le deţine în instituţiile create pentru instrumentarea reformei, PDSR este îndreptăţit şi dator să susţină politic şi legislativ acţiuni ferme de prevenire şi eliminare a fenomenelor ce afectează organismul economic, cum ar fi blocajul financiar, concurenţa 
neloială, evaziunea fiscală, incompetenţa echipelor manageriale - fenomene ce duc la impasul multor unităţi economice, provocând conflicte de muncă şi tensiuni sociale. Totodată, ele limitează resursele destinate protecţiei sociale şi agravează situaţia categoriilor defavorizate, în special a şomerilor, a pensionarilor şi a salariaţilor cu venituri mici.Nu trebuie să uităm că PDSR a câştigat alegerile pe o platformă cu un pronunţat conţinut social, promovând ideea că abandonarea dirijismului economic nu înseamnă abdicarea de la răspunderea gestionării proceselor economice şi sociale, de la datoria înfăptuirii reformei în interesul cetăţenilor ţării. _n acest scop, mi se pare normal ca PDSR să-şi extindă legăturile cu sindicatele şi patronatul, în vederea instituirii unui parteneriat pentru reformă care să reprezinte un cadru firesc de dialog social. Onorându-şi calitatea de partid social-democrat, PDSR este chemat să acorde importanţa cuvenită culturii, învăţământului şi sănătăţii, cercetării ştiinţifice şi mediului de viaţă, ca factori hotărâtori ai schimbării sociale.Doamnelor şi domnilor,Adresez un apel insistent partidului dumneavoastră de a întări ofensiva împotriva fenomenelor de corupţie, care au devenit alarmante prin proporţii şi prin consecinţele lor în viaţa socială. Asistăm la grave încălcări ale legilor, la acumularea unor venituri nemeritate de către unii oameni ce s-au lansat în afaceri dubioase, la practici dăunătoare, prin care, sub paravanul funcţiilor publice, indivizi şi grupuri de interese parazitează proprietatea publică, exploatând-o în scopuri personale.Proliferarea corupţiei se datorează în bună măsură ezitărilor şi ineficienţei ce se manifestă în activitatea organelor abilitate să asigure respectarea legilor şi stoparea acestui flagel ce poate compromite eforturile de înnoire a societăţii româneşti pe baze democratice. Am avertizat de nenumărate ori că cetăţenii vor judeca partidele după conduita politică a celor aflaţi în structurile de conducere ale acestora, după criterii morale şi ale justiţiei sociale. _ntr-un sistem democratic, răspunderile politice ale demnitarilor sunt incompatibile cu participarea lor, prin cumul de funcţii, la conducerea unor unităţi din sectorul de stat, fapt care le permite să acumuleze venituri ce aruncă o umbră de îndoială asupra moralităţii lor, în condiţiile în care numeroase categorii de cetăţeni suportă costurile tranziţiei şi se confruntă cu dificultăţi majore în viaţa lor cotidiană.Nu vă ascund 
faptul că sunt dezamăgit de lipsa de iniţiativă şi insuficienta combativitate ale PDSR, ca şi ale altor partide, faţă de cortegiul fenomenelor negative din societatea românească. Aşa cum am spus în mesajul adresat anul trecut Parlamentului, consider că liderii şi oamenii cu răspunderi publice - în primul rând, senatorii şi deputaţii PDSR - trebuie să dea un exemplu în acest sens, neuitând că partidul s-a dorit a fi un partid al incoruptibililor.Propun conducerii PDSR şi grupului său parlamentar să iniţieze măsuri legislative care să stabilească principii şi criterii clare privind sistemul de salarizare, raportul dintre salariul de bază şi veniturile suplimentare, posibilităţi şi incompatibilităţi de cumul - pentru diferitele categorii de demnitari, funcţionari de stat, cadre de conducere şi salariaţi din unităţi bugetare, regii şi societăţi comerciale cu capital de stat -, cu scopul de a preveni abuzurile şi cazurile flagrante de inechitate.Vă propun, de asemenea, să susţineţi o ofensivă hotărâtă pe linie legislativă şi în activitatea practică a organelor de stat împotriva acţiunilor antisociale, a grupurilor mafiote, a actelor de tâlhărie şi violenţă care ameninţă siguranţa şi liniştea cetăţenilor.Stimaţi participanţi,In actualul context geopolitic, în plină reaşezare, cu zone tensionate şi de conflict, este important să consolidăm stabilitatea internă şi să promovăm valorile naţionale, în coordonatele ordinii constituţionale, respingând proiectele ce vizează separatismul şi 
izolarea segregaţionistă a unor segmente ale populaţiei, precum şi acţiunile care generează tensiuni arficiale şi sunt în contradicţie cu spiritul integrării europene. Militând pentru un climat de bună convieţuire, în care toţi cetăţenii României să se simtă acasă, în patria comună, PDSR are datoria să condamne atitudinile extremiste, din oricare parte ar veni ele, să adreseze o ofertă clară minorităţilor etnice, propunând soluţii democratice şi programe sociale adecvate, odată cu apărarea fermă şi responsabilă a integrităţii ţării, a caracterului naţional şi unitar al statului român.Stabilitatea ţării, la care PDSR a contribuit substanţial, alături de alte forţe politice, este o condiţie pentru relansarea vieţii economice, accelerarea privatizării şi a restructurării la toate nivelurile. Acum, decisive sunt reactivarea potenţialului latent al societăţii, spiritul întreprinzător al oamenilor, încurajarea sectorului privat, valorificarea tendinţelor pozitive exprimate la nivel macroeconomic. Angajându-se pe aceste coordonate, PDSR are şansa de a deveni un factor mai activ al schimbării economice şi al integrării europene a României, un partid autentic reformator şi dinamic, cu condiţia de a recepta impulsurile şi aşteptările societăţii, de a-şi adecva programul său social-democrat la cerinţele etapei pe care o parcurgem.Viitorul politic al PDSR este legat de promovarea, în toate structurile sale, a unor oameni de calitate, competenţi şi cu înaltă ţinută morală. Stimulând dezbaterea de idei şi spiritul critic, pentru a reînnoi mesajul adresat electoratului, PDSR îşi poate dovedi capacitatea de a elabora programe realiste şi credibile, politici sectoriale care să răspundă aşteptărilor cetăţenilor, precum şi exigenţelor ce decurg din schimbările majore ale lumii de azi .Imi exprim speranţa că lucrările Consiliului Naţional al PDSR vor marca un moment de revitalizare a activităţii partidului, de ameliorare a prestaţiei şi a conduitei sale politice, la nivelul răspunderii şi al încrederii cu care a fost investit de electorat.Vă urez succes în această activitate! 

Stimate Domnule Academician Şerban Papacostea,Stimate Domnule Director al Redacţiei române a BBC Cristian Mititelu,Stimată Doamnă Decan Zoe Petre,Stimate Domnule Director General al Arhivelor Statului Ioan Scurtu,Onorată asistenţă,Vă rog, în primul rând, să-mi îngăduiţi a-mi exprima satisfacţia şi mulţumirea pentru invitaţia ce mi-aţi adresat de a participa la deschiderea lucrărilor Simpozionului Internaţional organizat de Dumneavoastră şi dedicat examinării împrejurărilor în care, în urmă cu exact 50 de ani, Dr.Petru Groza şi-a format guvernul cu predominanţă comunistă. Prin natura evenimentelor desfăşurate până atunci la Bucureşti mai ales, şi ca urmare a celor petrecute pe fronturile marii conflagraţii mondiale, dar şi în culisele aranjamentelor politico-diplomatice dintre marile puteri ale coaliţiei antihitleriste, momentul 6 Martie 1945 a depăşit cu mult valoarea schimbării de rutină a unui cabinet. A fost ceva mult mai mult, mai grav şi mai plin de consecinţe pentru istoria cea mai nouă a românilor: s-a instalat un guvern care, la voinţa celor ce decideau prin intermediul Comisiei aliate de control - partea sovietică, s-a trasat cu duritate încă unul din jaloanele politice şi ideologice ce aveau să marcheze sfera de influenţă şi dominaţie a Uniunii Sovietice. Indiferent de argumentele sau de credinţele şi speranţele uneia sau alteia dintre taberele care s-au confruntat în viaţa politică internă, documentele de epocă confirmă tot mai mult faptul că, şi într-o variantă şi în alta, România a fost obiectul unor interese prestabilite.Este un lucru deosebit de îmbucurător că Bucureştiul găzduieşte, după reuniunile internaţionale din ultima vreme de la Praga şi de la Moscova, una dintre prestigioasele manifestări ştiinţifice consacrate unei problematici şi unui fenomen atât de dezbătut în prezent de către istorici, politologi şi publicişti: expansiunea comunismului sovietic în Europa de est şi centrală, deci şi în România. Este, de asemenea, de bun augur faptul că, între cei dintâi şi cei mai avizaţi specialişti pe plan internaţional ai tematicii examinate, alături de reputatul Hugh Seton Watson, Richard Staar, Stephen Fisher Galaţi şi alţii, se află şi dl.Ghiţă Ionescu, conaţionalul nostru, precum şi mulţi dintre dumneavoastră, prezenţi în această sală.Nu ne îndoim că realităţile şi adevărurile ce vor fi evidenţiate în comunicările pe care le veţi susţine vor fi de un mare folos nu numai ştiinţific, ci şi practic. Cu toţii pornim de la principiul că istoria 
nu trebuie să se mai repete în desfăşurările sale aberante, iar popoarele să fie izbăvite pentru totdeauna de tot felul de isme sau dictaturi. Înţelegem pe deplin dificultăţile investigaţiilor dumneavoastră deşi, comparativ cu ceea ce nici măcar nu cutezam să întrevedem în urmă cu cinci-şase ani, beneficiaţi de un avantaj de netăgăduit: în prezent arhivele epocii comuniste sunt la dispoziţia dumneavoastră, a specialiştilor, la Moscova şi Bucureşti, la Varşovia şi Berlin.La aceasta se adaugă competenţa şi pasiunea dumneavoastră iar - pentru această parte a Europei - posibilitatea de a crea, în afara pericolului cenzurii, al unor măsuri punitive şi de a vă adresa unui cititor, în sfârşit, liber. Având în vedere câştigurile de până acum în domeniul istoriografiei mondiale, multe, în bună parte, rezultat al propriilor dumneavoastră eforturi, nu ne îndoim că prin contribuţiile dumneavoastră veţi elucida multe dintre problemele de fond înscrise în programul Simpozionului, precum: rolul URSS, al forţelor sale armate şi al serviciilor sale secrete în istalarea regimurilor comuniste de după conflagraţia dintre anii 1939-1945; abordarea tipologică a procesului acaparării puterii de către comunişti în România, Bulgaria, Ungaria, Polonia, fosta Cehoslovacie şi fosta Republică Democrată Germană, a condiţiilor interne şi internaţionale ce au permis acele mutaţii pe teritorii aflate sub impactul dramatic, apocaliptic aproape, al tragediei ce le-a însângerat şi distrus sau le-a făcut să-şi 
piardă speranţa propriei opţiuni; rezistenţa şi diversele ei forme de manifestare faţă de procesul de sovietizare în ţările din spatele "cortinei de fier" în Europa ori din spatele "cortinei de bambus" în Asia.Trebuie să recunoaştem că este un program ambiţios şi complex, dar şi plin de perspective, de satisfacţii personale pentru dumneavoastră şi absolut necesar pentru societate.Vă rog să-mi permiteţi să urez succes deplin reuniunii dumneavoastră şi să vă felicit pentru succesele pe care, nu mă îndoiesc, le veţi repurta în activitatea atât de generoasă de descoperire a adevărului istoric, de sădire a acestuia în conştiinţa publică. 

În primul rând, vreau să vă mulţumesc. 65 de ani este o vârstă care acumulează multe. Este şi un moment aşa, de povară a acestei vârste, dar, în acelaşi timp, este o acumulare de experienţă de viaţă, care pentru unii mai adaugă ceva înţelepciune. Sper să reuşesc acest lucru. Trecem printr-un moment nu uşor pentru ţară, dar eu zic că aceşti cinci ani de acumulări în domeniul vieţii politice sunt pentru noi un capital cîştigat şi interesant şi valoros. Poate nici nu ne dăm seama cu toţii ce perioadă de istorie am parcurs în aceşti cinci ani.Eu am descoperit acest lucru scriind o carte. În concediul scurt de iarnă pe care l-am avut am citit documentele activităţii FSN-ului şi CPUN-ului, adică CFSN-ului şi CPUN-ului. Timp de zece zile, deci, am parcurs toată această perioadă cu documentele adoptate de CFSN în zilele acelea ale lui decembrie, apoi luna ianuarie, diverse declaraţii, luări de poziţii, interviuri legate de perioada respectivă şi, apoi, toată acţiunea pentru crearea CPUN-ului. Vreau să spun că a fost o lectură pasionantă şi, până la urmă, aşa m-am antrenat. Mă gândeam la un volum bazat, de astă dată, numai pe documente ale zilelor respective. Cred că va ieşi o carte în trei volume, fiecare volum legat de una din cele trei etape caracteristice acestor cinci ani.Deci a fost perioada provizorie, dominată de activitatea CFSN-ului, CPUN-ului, de perioadele fierbinţi, 12 ianuarie, 28 ianuarie, 18 februarie, Târgu Mureş, Piaţa Universităţii, campania electorală, alegerile, 13-15 iunie; asta ar fi prima perioadă, cu materiale pasionante. Am scos cărţulia aceasta "Revoluţia trăită" cu dialogul cu Comisia senatorială care am văzut că a fost gustată de public. M-am uitat de curând pe materialele care consemnează discuţiile de la masa rotundă din 28 ianuarie de la Palatul Victoriei, la care au participat domnii Coposu, Câmpeanu, nu, Câmpeanu n-a fost la şedinţă, cu el discutasem înainte, au fost Tăriceanu, Patriciu şi Cunescu. A fost o discuţie, cum să vă spun, savuroasă care va intra în volum.Al doilea volum va cuprinde documente începând cu vara lui '90 până la alegerile din '92 cu două momente deosebite. Deci, activitatea Parlamentului, Constituţia şi eu zic lovitura politică cea mai puternică care a afectat întreaga viaţă politică a ţării, scindarea FSN-ului; o formaţiune politică care şi aşa era fragilă, se forma şi era destul de dispersată, şi era o muncă de desfăşurat de fond pentru clarificarea ideologică, politică, structurare politică, dar care avea în 
spate un bagaj şi un suport politic esenţial, s-a scindat. Scindarea din interior a acestei formaţiuni a marcat întreaga viaţă politică; inclusiv actuala arhitectură a Parlamentului se datoreşte acelei scindări. Fără ea, alta era fizionomia şi a organelor locale, şi a Parlamentului de astăzi şi altul raportul de forţe. Altfel mergea întreaga activitate pentru reformă, pentru schimbare socială şi aşa mai departe. Am să marchez aceste două momente ale celei de-a doua perioade.Deci, eu zic că a fost o perioadă plină de evenimente care au marcat un moment de cotitură în istoria noastră şi acesta trebuie să fie punct de sprijin pentru a privi mai departe. A treia perioadă începe cu octombrie 1992. Noi vrem să lansăm acum o acţiune care cred că va da o anumită deschidere şi un anumit orizont forţelor politice şi, în general, societăţii româneşti. Vrem să lansăm acest program de elaborare a strategiei naţionale a dezvoltării societăţii româneşti în perspectiva viitorilor 20-25 de ani, care să fie fundamentul elaborării strategiei pe care trebuie s-o prezentăm şi la Uniunea Europeană privind integrarea României în organismele europene.Strategia integrării trebuie să ţină seama de ce oferă societatea românească. Ce oferă societatea românească înseamnă gândirea a ceea ce avem şi încotro mergem, definirea exactă a obiectivelor economice, sociale, politice, structurarea societăţii în perspectivă şi cum, de pe ce bază ne integrăm în plan zonal, european, mondial. Intrăm într-o fază de adâncire 
a proceselor de integrare pe plan zonal şi mondial, un gen de mondializare a economiei, de intersectare a tuturor intereselor, deci este o treabă de elaborare foarte serioasă şi toată lumea lucrează cu asemenea concepte strategice.Nu întâmplător, la prima întâlnire cu şefii de state şi guverne de la Essen din partea celor 15 ţări membre s-a prezentat un document-cadru, strategia pregătirii celor şase ţări pentru integrare, pentru aderare la Uniunea Europeană, numai ca un element director pe baza căruia fiecare ţară urmează acum să-şi prezinte strategia proprie. Noi, în iunie, trebuie să ne prezentăm cu o primă schiţă de gândire asupra acestei chestiuni, care va trebui apoi susţinută printr-o elaborare mai serioasă. Eu cred că a fost un ecou pozitiv din partea forţelor politice şi la Consiliul Naţional Consultativ din 28 decembrie, când am prezentat informarea privind acţiunile din anul trecut pe linia aceasta a integrării cu instituţiile europene şi euro-atlantice şi la 8 februarie cu şefii de partide în care am prezentat ideea acestei elaborări la care să participe toate partidele parlamentare. Fiecare a desemnat experţi. L-am numit pe Tudorel Postolache să coordoneze toată această acţiune. Miercuri vom lansa ideea. Eu cred că aceasta va fi o platformă politică foarte serioasă, care să ne ajute să depăşim maniera instinctuală care domină încă confruntările politice astăzi, cu elemente afective, pasionale, emoţionale şi să concentrăm tot ce avem gândire creatoare pentru o asemenea elaborare a unei strategii naţionale care răspunde unui interes naţional. De cum vom şti să ne prezentăm, la ce nivel calitativ cu oferta proprie, ne vom situa mai bine sau mai puţin bine în acest proces foarte dificil al integrării noastre viitoare. Aşa că-mi pun speranţe în această chestiune, să realizăm o treabă de fond şi să mai sustragem puţin energiile din ciondănelile politice cotidiene şi să ne ridicăm cu adevărat la un orizont pe care-l cere viaţa socială. Că altminteri, probleme sunt multe, greutăţi mari, oamenii au multe motive de dezamăgire, trebuie să dăm şi o rază de speranţă; pe lângă activitatea curentă de rezolvare a problemelor imediate să aruncăm şi o perspectivă, o privire spre viitor. Cu gândurile acestea m-am apropiat de 65 de ani. 

În primul rând, vreau să vă mulţumesc. 65 de ani este o vârstă care acumulează multe. Este şi un moment aşa, de povară a acestei vârste, dar, în acelaşi timp, este o acumulare de experienţă de viaţă, care pentru unii mai adaugă ceva înţelepciune. Sper să reuşesc acest lucru. Trecem printr-un moment nu uşor pentru ţară, dar eu zic că aceşti cinci ani de acumulări în domeniul vieţii politice sunt pentru noi un capital cîştigat şi interesant şi valoros. Poate nici nu ne dăm seama cu toţii ce perioadă de istorie am parcurs în aceşti cinci ani.Eu am descoperit acest lucru scriind o carte. În concediul scurt de iarnă pe care l-am avut am citit documentele activităţii FSN-ului şi CPUN-ului, adică CFSN-ului şi CPUN-ului. Timp de zece zile, deci, am parcurs toată această perioadă cu documentele adoptate de CFSN în zilele acelea ale lui decembrie, apoi luna ianuarie, diverse declaraţii, luări de poziţii, interviuri legate de perioada respectivă şi, apoi, toată acţiunea pentru crearea CPUN-ului. Vreau să spun că a fost o lectură pasionantă şi, până la urmă, aşa m-am antrenat. Mă gândeam la un volum bazat, de astă dată, numai pe documente ale zilelor respective. Cred că va ieşi o carte în trei volume, fiecare volum legat de una din cele trei etape caracteristice acestor cinci ani.Deci a fost perioada provizorie, dominată de activitatea CFSN-ului, CPUN-ului, de perioadele fierbinţi, 12 ianuarie, 28 ianuarie, 18 februarie, Târgu Mureş, Piaţa Universităţii, campania electorală, alegerile, 13-15 iunie; asta ar fi prima perioadă, cu materiale pasionante. Am scos cărţulia aceasta "Revoluţia trăită" cu dialogul cu Comisia senatorială care am văzut că a fost gustată de public. M-am uitat de curând pe materialele care consemnează discuţiile de la masa rotundă din 28 ianuarie de la Palatul Victoriei, la care au participat domnii Coposu, Câmpeanu, nu, Câmpeanu n-a fost la şedinţă, cu el discutasem înainte, au fost Tăriceanu, Patriciu şi Cunescu. A fost o discuţie, cum să vă spun, savuroasă care va intra în volum.Al doilea volum va cuprinde documente începând cu vara lui '90 până la alegerile din '92 cu două momente deosebite. Deci, activitatea Parlamentului, Constituţia şi eu zic lovitura politică cea mai puternică care a afectat întreaga viaţă politică a ţării, scindarea FSN-ului; o formaţiune politică care şi aşa era fragilă, se forma şi era destul de dispersată, şi era o muncă de desfăşurat de fond pentru clarificarea ideologică, politică, structurare politică, dar care avea în 
spate un bagaj şi un suport politic esenţial, s-a scindat. Scindarea din interior a acestei formaţiuni a marcat întreaga viaţă politică; inclusiv actuala arhitectură a Parlamentului se datoreşte acelei scindări. Fără ea, alta era fizionomia şi a organelor locale, şi a Parlamentului de astăzi şi altul raportul de forţe. Altfel mergea întreaga activitate pentru reformă, pentru schimbare socială şi aşa mai departe. Am să marchez aceste două momente ale celei de-a doua perioade.Deci, eu zic că a fost o perioadă plină de evenimente care au marcat un moment de cotitură în istoria noastră şi acesta trebuie să fie punct de sprijin pentru a privi mai departe. A treia perioadă începe cu octombrie 1992. Noi vrem să lansăm acum o acţiune care cred că va da o anumită deschidere şi un anumit orizont forţelor politice şi, în general, societăţii româneşti. Vrem să lansăm acest program de elaborare a strategiei naţionale a dezvoltării societăţii româneşti în perspectiva viitorilor 20-25 de ani, care să fie fundamentul elaborării strategiei pe care trebuie s-o prezentăm şi la Uniunea Europeană privind integrarea României în organismele europene.Strategia integrării trebuie să ţină seama de ce oferă societatea românească. Ce oferă societatea românească înseamnă gândirea a ceea ce avem şi încotro mergem, definirea exactă a obiectivelor economice, sociale, politice, structurarea societăţii în perspectivă şi cum, de pe ce bază ne integrăm în plan zonal, european, mondial. Intrăm într-o fază de adâncire 
a proceselor de integrare pe plan zonal şi mondial, un gen de mondializare a economiei, de intersectare a tuturor intereselor, deci este o treabă de elaborare foarte serioasă şi toată lumea lucrează cu asemenea concepte strategice.Nu întâmplător, la prima întâlnire cu şefii de state şi guverne de la Essen din partea celor 15 ţări membre s-a prezentat un document-cadru, strategia pregătirii celor şase ţări pentru integrare, pentru aderare la Uniunea Europeană, numai ca un element director pe baza căruia fiecare ţară urmează acum să-şi prezinte strategia proprie. Noi, în iunie, trebuie să ne prezentăm cu o primă schiţă de gândire asupra acestei chestiuni, care va trebui apoi susţinută printr-o elaborare mai serioasă. Eu cred că a fost un ecou pozitiv din partea forţelor politice şi la Consiliul Naţional Consultativ din 28 decembrie, când am prezentat informarea privind acţiunile din anul trecut pe linia aceasta a integrării cu instituţiile europene şi euro-atlantice şi la 8 februarie cu şefii de partide în care am prezentat ideea acestei elaborări la care să participe toate partidele parlamentare. Fiecare a desemnat experţi. L-am numit pe Tudorel Postolache să coordoneze toată această acţiune. Miercuri vom lansa ideea. Eu cred că aceasta va fi o platformă politică foarte serioasă, care să ne ajute să depăşim maniera instinctuală care domină încă confruntările politice astăzi, cu elemente afective, pasionale, emoţionale şi să concentrăm tot ce avem gândire creatoare pentru o asemenea elaborare a unei strategii naţionale care răspunde unui interes naţional. De cum vom şti să ne prezentăm, la ce nivel calitativ cu oferta proprie, ne vom situa mai bine sau mai puţin bine în acest proces foarte dificil al integrării noastre viitoare. Aşa că-mi pun speranţe în această chestiune, să realizăm o treabă de fond şi să mai sustragem puţin energiile din ciondănelile politice cotidiene şi să ne ridicăm cu adevărat la un orizont pe care-l cere viaţa socială. Că altminteri, probleme sunt multe, greutăţi mari, oamenii au multe motive de dezamăgire, trebuie să dăm şi o rază de speranţă; pe lângă activitatea curentă de rezolvare a problemelor imediate să aruncăm şi o perspectivă, o privire spre viitor. Cu gândurile acestea m-am apropiat de 65 de ani. 

MESAm ţinut să adresez direct, la acest început de primăvară, în preajma zilei de 8 Martie, tuturor femeilor din România, un călduros şi sincer "La Mulţi Ani!'', alături de calde urări de sănătate şi fericire.Fiinţă prin excelenţă sensibilă şi delicată, femeia se arată a fi, în momentele dificile, uneori mai tare, mai realistă şi mai optimistă decât bărbatul. Ea, care dă viaţă ştie să se lupte pentru viaţă, pentru bucuriile şi normalitatea vieţii. Şi pentru că ne aflăm într-un moment dificil, într-un moment în care unele rezultate, fără îndoială încurajatoare, pe ansamblul societăţii, nu se regăsesc încă la nivelul cetăţeanului obişnuit, pe masa lui, în puterea lui de a-şi procura cele necesare traiului decent, am să exprim câteva gânduri deschise femeilor, de ziua lor.Sunt îndeaproape preocupat de situaţia femeii-gospodine, a femeii care duce greul familiei, care nu ştie dacă a doua zi are să pună pe masa copiilor toate câte ar trebui; a acelei fiinţe care se împarte între grijile serviciului şi cele ale familiei, care trebuie să ia în piept greutăţile existenţei de zi cu zi, deloc puţine şi deloc uşoare. Dificultăţi cu care se confruntă societatea noastră astăzi - inflaţie, scăderea puterii de cumpărare - se regăsesc, adeseori dramatic, în viaţa femeii care merge la piaţă, care trebuie să drămuiască totul pentru ca să nu sufere prea mult nici copiii, nici familia. Acestei fiinţe trebuie să-i aducem prinos de recunoştinţă nu numai pentru munca şi vrednicia ei, ci şi pentru capacitatea cu adevărat impresionantă de a face viaţa mai frumoasă, mai plăcută, pentru energia şi ştiinţa de a smulge raze de speranţă şi frânturi de fericire existenţei noastre îndeobşte încordate. Dacă ar fi şi numai acest motiv de a contribui cu ceva mai mult la liniştea şi bunăstarea mamelor şi soţiilor noastre, şi tot ar trebui să reînoim legământul de a folosi mai chibzuit şi mai hotărât şansa pe care ne-am câştigat-o cu cinci ani în urmă - aceea de a construi în libertate o viaţă demnă, de a dezvolta activităţi economice rentabile şi performante, fără de care nu poate exista democraţie stabilă şi durabilă.Sunt îndeaproape preocupat de faptul că femeile sunt primele afectate de şomaj, de concedieri, că situaţia lor economică şi socială este evident mai grea decât a bărbaţilor, că se menţin discriminări de tot felul. Deşi gradul de participare a femeii la activitatea economică este de 62%, depăşind cu cca 31% media ratei din ţările dezvoltate, salariul mediu al femeilor este cu 10,9% 
mai scăzut decât cel al bărbaţilor. Cauzele acestei stări de fapt sunt complexe, iar redresarea comportă programe speciale, efort consecvent călăuzit de perspectivă şi obiective precise.Sunt la fel de preocupat de faptul că prezenţa femeii în viaţa politică, în activitatea de conducere de la diferite eşaloane rămâne cu totul modestă. Este evident că nu nivelul de instruire împiedică femeia să acceadă în sfera deciziilor, ci forţa prejudecăţii, reticenţele uneori inexplicabile, ca şi persistenţa unei reacţii ce nu-şi mai are rostul: dacă înainte de revoluţia din 1989 s-a practicat un mod formal şi birocratic de promovare a femeilor, aceasta nu înseamnă că astăzi nu trebuie să ne preocupăm de această activitate în condiţii noi şi într-o perspectivă diferită.Nu poate fi lăsată o asemenea activitate de mare importanţă socială la nivelul capriciului, disponibilităţii de moment, întrucât se afectează în felul acesta valorificarea fondului de talent, de competenţă şi pricepere de care dispune ţara. Voi oferi doar un singur exemplu, care demonstrează că femeile s-au adaptat cu rapiditate noilor condiţii economice şi sociale, graţie cunoştinţelor profesionale şi spiritului lor de iniţiativă. Din totalul firmelor private existente la ora actuală în ţară, 20,2% au ca patroni femeile, iar 19,6% - administratori femei.Consider, că se impune generalizarea sistemului ocupării posturilor prin concurs şi limitarea, în măsura posibilităţilor, a funcţiilor ocupate prin numire, care afectează 
în special femeile şi tinerii.Doamnelor şi domnilor,Am prezentat succint doar câteva gânduri, câteva preocupări în acest domeniu de foarte mare importanţă socială şi umană. Şi pentru că primăvara este anotimpul speranţelor vă invit la acţiune conjugată şi solidară pentru a da substanţă încrederii şi speranţei noastre.De Ziua Femeii, să ne înscriem cu toţii pe linia unei atitudini optimiste şi dătătoare de curaj, să declanşăm o veritabilă campanie a speranţei, o autentică Revoluţie a sentimentelor, bazată pe solidaritate şi încredere în viitorul ţării, al copiilor noştri. 

Împlinirea a trei ani de la constituirea Ligii cultural-creştine "Andrei Şaguna" îmi oferă plăcutul prilej de a adresa un călduros salut, însoţit de cele mai bune gânduri, tuturor membrilor şi simpatizanţilor Ligii, tuturor celor care participă la menţinerea şi afirmarea obiceiurilor şi a tradiţiilor culturale, la buna convieţuire a locuitorilor acestor meleaguri. Liga şi-a propus să contribuie la promovarea valorilor româneşti, în mediul judeţului Covasna, caracterizat prin pluralism etnic şi confesional, la păstrarea identităţii noastre culturale şi religioase. Este o datorie de onoare de a lucra pentru acest nobil ţel, de a vă implica activ în unificarea energiilor pentru zidirea binelui, a înţelegerii şi convieţuirii paşnice dintre cetăţeni.Prin acţiunile de certă valoare educativă pe care le-aţi desfăşurat, care s-au bucurat de sprijinul şi aprecierea cetăţenilor, a instituţiilor de cultură şi a Bisericii Ortodoxe Române, aţi adus o contribuţie însemnată la relansarea unor iniţiative, idei şi valori ce s-au bucurat de o vie rezonanţă în societatea românească.Vă doresc să găsiţi puterea de a continua strădaniile începute, de a merge mai departe pe drumul schimbării în bine a României, de a vă preocupa de dezvoltarea culturii naţionale şi a spiritualităţii ortodoxe pe vechile meleaguri româneşti. 

În primul rând, aş dori să salut pe toţi cei ce participă la această reuniune şi mai ales pe toţi cei ce au participat la toată această campanie, pe parcursul celor doi ani de zile de susţinere, şi pe această cale, a uneia din componentele fundamentale ale reformei economice din România, cea a modernizării economiei noastre, a aşezării ei în rândul lumii în procesul integrării inevitabile şi rapide a economiei româneşti în contextul economiei europene, economiei globale şi economiei mondiale. Este un proces general, care caracterizează economia contemporană, la care trebuie să răspundem prin modul în care reuşim să aşezăm economia noastră cu toate elementele de competitivitate şi compatibilitate cu economia contemporană şi, în primul rînd, europeană. Este o temă dată pe care o vom aborda, poimâine, într-o reuniune în care lansăm un program naţional de elaborare a strategiei naţionale pentru integrare europeană, fundată, fundamentată, bazată pe o strategie naţională a dezvoltării în perspectivă a economiei româneşti.În legătură cu programul susţinut şi de către Agenţia Americană pentru Dezvoltare Internaţională, un grup foarte mare de oameni au aderat cu entuziasm, cu pasiune la susţinerea acestei acţiuni, au urmărit desfăşurarea pe parcurs a acestor acţiuni. Încă din toamna anului 1993, cu zilele privatizării la Braşov, la Iaşi, la Cluj, la Timişoara, la Bucureşti, ca şi cu o serie de alte acţiuni care s-au desfăşurat pe parcursul primei etape, a primei faze a campaniei, care a inclus câteva elemente tematice, şi, mai ales în cea de-a doua fază, care a pornit cu o acţiune privind antrenarea mass-mediei, deci a jurnalismului într-o economie de piaţă; se spunea înainte jurnalism echilibrat într-o economie de piaţă. Place această formulă care văd că s-a lansat în acest program de privatizare. De asemenea, dialogul asupra economiei de piaţă cu privire la informarea, neinformarea şi dezinformarea românilor pe această temă. Inclusiv studenţii economişti au fost angrenaţi în două acţiuni pe parcursul anilor 1993 şi 1994. Au avut loc discuţii privind o serie de instituţii specifice economiei de piaţă, bursa, metode de privatizare, despre post-privatizare şi aşa mai departe. Adică, mi se pare că au fost teme interesante, şi, după câte am reţinut, au fost urmărite cu multă atenţie de oamenii interesaţi în acest proiect, de cei care s-au lansat mai ales în domeniul afacerilor.În ciuda celor ce se scriu de către unii sceptici, care descriu un tablou catastrofal privind 
stoparea reformei şi privatizării în România, constat că datele statistice contrazic aceste realităţi. În 1993, ponderea sectorului privat în PIB era sub 30 la sută, de fapt, cam 25 la sută pe la jumătatea anului 1993. El depăşeşte astăzi 35 la sută. Eu cred că pentru faza în care se află România şi pentru premisele de la care a pornit economia românească în 1990, este un pas semnificativ şi important. 35 la sută din produsul intern brut îl reprezintă sectorul privat. De asemenea, în ceea ce priveşte numărul de întreprinderi particulare care au început să fie create imediat în '90, după primele acte legislative iniţiate de fostul CFSN, şi, apoi, de CPUN, şi continuate cu legislaţia care a fost perfectată de parlamentele care s-au succedat în această perioadă. În 1993 erau, deja, 500 de mii de întreprinderi particulare, din care societăţi private 295 de mii, 219 mii fiind întreprinzători individuali. Deci, acum, la începutul lui '95, numărul, pe ansamblu, al acestor societăţi înregistrate depăşeşte 650 de mii, din care societăţile cu capital privat se ridică la 432 800, iar cele individuale au rămas cam la aceeaşi cifră: 226 de mii. Deci a crescut ponderea, şi numărul, şi masa unităţilor bazate pe iniţiativă privată, cum le-am numit noi la începutul lui 1990.De asemenea, şi marea privatizare, care întâmpină, sigur, greutăţi mai mari din lipsa surselor de capital, ca şi din cauza birocraţiei, inclusiv parlamentară, care de un an de zile pritoceşte un proiect de lege, care, de 
fapt, adună câteva amendamente pentru a perfecţiona legea marii privatizări adoptată la finele anului 1991. Vreau să subliniez acest lucru, pentru că, uneori, apropo de această acţiune de mediatizare, unii vorbesc de faptul că aşteaptă legea privatizării în România, inclusiv exponenţi în România ai unor organisme internaţionale. Aşteaptă legea privatizării? Dar legea privatizării o avem de la finele lui 1991. Ceea ce a prezentat, acum, Guvernul sub formă de proiect în Parlament este amendarea acestei legi, perfecţionarea ei în câteva probleme. Problemele amintite se referă la două chestiuni esenţiale: repunerea în actualitate a valorii certificatelor de proprietate, pentru a reda esenţa acestei acţiuni, ca 30 la sută din capitalul social să se distribuie gratuit tuturor cetăţenilor ţării şi să se curme o şmecherie pe care au promovat-o unii, bazându-se pe lipsa de informare a oamenilor şi pe neacţionarea imediată pe baza acestor hârtii, care s-au vândut în prostie de către unii, împinşi de nevoi, iar câţiva au acumulat un număr mare, uneori zeci de mii, sute de mii de certificate cu ajutorul cărora vor, peste noapte, să devină miliardari. Şi legea prevede o anumită punere în ordine a acestui punct de vedere, fără a-i priva pe oameni, pentru că a fost această omisiune a acestei legi. Trebuiau nominalizate aceste certificate de proprietate şi n-aveam probleme astăzi. Dar aşa s-a creat din start un fenomen parazitar al procesului de privatizare care determină, de aceea, o reacţie negativă de respingere din partea cetăţenilor, pentru că văd în privatizare îmbogăţirea peste noapte, pe cale ocolită, a unor şmecheri care compromit însăşi ideea privatizării. Deci, acesta este un element pe care-l prevăd aceste amendamente ca să aducă legea pe bazele ei fireşti, aşa cum a fost concepută în 1991.Al doilea, este un element corectiv important pentru eficienţa economică a procesului privatizării: vânzarea liberă de acţiuni. În Legea din 1991 - FPS-ul fiind mandatat să opereze cu această vânzare a societăţilor care se privatizează - se prevedea că tot ceea ce se încasează pe acţiuni de către FPS să fie folosit pentru pregătirea restructurării întreprinderilor, societăţilor comerciale care urmează a fi privatizate. Or, în contextul unei intenţii de a da mai mult dinamism şi de a accelera procesul de privatizare, proiectul acesta de completări, de adăugiri la lege prevede ca şi societăţile care se privatizează să beneficieze de o parte a acestor încasări pe baza vânzării de 
acţiuni pentru propria activitate, pentru propria restructurare, pentru acţiuni de modernizare şi de ridicare a gradului lor de competitivitate. Acestea sunt de fapt cele două amendamente esenţiale la proiectul de lege. Dar, din păcate, interese meschine guvernează gândirea unora, care, de un an de zile, ţin acest proiect. Să vedem cum va trece prin Camera Deputaţilor.Deci, în ciuda acestor greutăţi, în ciuda acestor inerţii, inerţii de ordin birocratic sau provenind din interese, în ciuda lipsei surselor de capital pentru marea privatizare, în 1993, totuşi, erau privatizate 265 de astfel de societăţi, care însumau vreo 82 de mii de salariaţi; astăzi sunt 915 de astfel de societăţi privatizate cu peste 300 de mii de salariaţi. Din acestea, sigur, cele mai multe sunt întreprinderi mici; erau 248 cu 52 de mii de salariaţi în 1993, la sfârşitul lui '94 erau 750 cu 135 de mii de salariaţi, dintre care 15 erau mijlocii; astăzi sunt 103 întreprinderi mijlocii, cu peste 80 de mii de salariaţi; două întreprinderi mari fuseseră experimental privatizate în '93, cu 17 mii de salariaţi; astăzi sunt zece mari întreprinderi, cu 48 de mii de salariaţi, deci cu o medie de 4800 de salariaţi. Este puţin, încă, faţă de cele 6700, dar, totuşi, este un pas. Suntem pe punctul de a avea o mie de întreprinderi privatizate. Deci, ţinând seama de dificultăţile pe care le comportă acest proces, în primul rând de ordin obiectiv, ca sursă de capital, şi de alte impedimente de ordin subiectiv, birocraţia 
aparatelor şi dificultatea pe care ne-am creat-o singuri prin înfiinţarea acestor instituţii paralele - FPS şi FPP, care lucrează independent de Guvern şi care, de fapt, amplifică birocraţia structurilor chemate să se ocupe de procesul de privatizare, şi datorită complicaţiilor structurilor noastre statale, din păcate, aceste chestiuni nu le putem corecta cu uşurinţă. Va trebui să gândim nişte măsuri care să simplifice relaţiile între instituţiile chemate să patroneze aceste acţiuni.Deci am ţinut să fac această paranteză, această subliniere în legătură cu obiectul muncii, cu obiectul operaţiunii cărora v-aţi consacrat şi dumneavoastră activitatea. Aş saluta şi modul în care mijloacele de informare în masă au susţinut această operaţiune. Aţi încheiat cea de-a doua fază. Eu v-aş sugera să analizăm posibilitatea continuării într-o fază nouă, ţinând seama şi de toate aceste frământări de ordin principial pe care urmează să le abordăm cu toate instituţiile statului: Parlament, Guvern, cu instituţiile chemate să facă acest lucru, şi eu sper să limpezim puţin lucrurile în perioada imediat următoare, în prima jumătate a acestui an, şi să dăm un impuls mai mare acestei acţiuni. Altminteri, rămân încă multe probleme. Nu numai privatizarea în sine, şi, aşa cum am mai spus, privatizarea nu este nici pentru noi, nici pentru nimeni în lume un obiect în sine, ci este un mijloc pentru a da mai multă vigoare, pentru a da mai multă supleţe, pentru a da mai mult dinamism, pentru a stimula motivaţia muncii şi la nivelul executantului, şi al managerului, şi pentru a introduce mai multă iniţiativă, la toate nivelurile, în activitatea economică, şi pentru a ne alinia la un proces general, în procesul de integrare a economiei româneşti.Altminteri rămân probleme foarte serioase. Despre modernizarea managementului, am discutat cu foarte multă lume din ţări dezvoltate. Peste tot, cu excepţia Americii, poate, există o pondere importantă a sectorului public, şi coexistă sector privat şi sector public. Independent de natura proprietăţii, calitatea managementului este decisivă. Într-un sistem de proprietate privată cu un managenent prost, unităţile pot să falimenteze cu uşurinţă. La fel stau lucrurile şi în sistemul public. Dacă este un management modern atunci totul merge bine - şi avem numeroase exemple de unităţi foste de stat devenite societăţi comerciale unde, o mână de oameni cu pregătire, cu calificare, cu pasiune, au reuşit să ridice aceste unităţi, să le facă competitive. Privatizarea 
lor va fi mult mai lesnicioasă pentru că au o altă bază. Deci, un prost management poate să compromită orice activitate, independent de natura societăţii; un bun management poate să dea vigoare, eficienţă, competitivitate oricărei activităţi în afaceri, şi sunt multe probleme care includ noţiunea de management. Marketingul este un element al său. Am văzut foarte multe unităţi care n-au această abilitate a studiului pieţei şi a fundamentării propriei activităţi, a activităţii productive pe baza studiului pieţei interne, a studiului pieţei externe, şi să-şi facă drum. Astăzi cine ştie să se bată, - pentru că piaţa mondială este o mare bătălie - îşi croieşte drum, iar cine nu, pierde. Deci, în momentul de faţă, această chestiune este vitală - formarea oamenilor pregătiţi care să poată utiliza tehnici moderne de investigare a pieţei.Sigur, trebuie să gândim şi noi la nivelul economiei naţionale, aşa cum au făcut alţii, un sistem de conlucrare, de cooperare, mai ales în contextul privatizării, pentru a înlesni oamenilor, oamenilor de afaceri, întreprinzătorilor să aibă acces la surse de informare asupra pieţei, asupra parteneriatului posibil şi aşa mai departe. Din acest punct de vedere, lucrurile s-au deteriorat; chiar şi pentru partenerii străini, era mai avantajos înainte. Când veneau în România şi aveau de-a face cu un singur partener, luau legătura cu Ministerul Comerţului Exterior, cu întreprinderi specializate, şi intrau direct în dialog cu partenerii. Acum trebuie să-i 
descopere. Nimeni nu mai are această imagine de ansamblu şi instrumentele pentru a înlesni partenerilor străini contactul direct, dialogul, conlucrarea, cooperarea cu partenerii români. Deci trebuie să ne completăm, din acest punct de vedere, anumite lucruri.Astăzi dialogăm cu Uniunea Europeană despre integrarea economiei româneşti în această comunitate economică. Ea aşteaptă din partea României o ofertă, o gândire de ansamblu strategică. Noi ne-am privat de instrumentul necesar pentru a avea perspectiva de ansamblu a economiei româneşti, situaţia actuală şi o gândire în perspectivă, o programare în perspectivă, o prognoză, o clarificare a dezvoltării economice, nu în termeni birocratici, administrativi, cum se făcea în trecut, ci cum face toată lumea modernă. Mai mult, toate ţările europene au programe nu numai la nivel naţional, ci la nivel zonal, pe zone economice distincte, care se prezintă, la rândul lor, cu proiecte, cu programe proprii de dezvoltare, şi apelează la resursele proprii, resursele naţionale şi resursele comunitare pentru a dezvolta activitatea economică în perspectivă a unităţilor respective. Noi nu avem, la ora actuală, o asemenea structură care să facă asemenea investigaţii permanente şi să elaboreze asemenea gândiri în perspectivă. Sunt probleme legate de crearea instituţiilor specifice economiei de piaţă. Datorită inerţiei sistemului nostru legislativ, am întârziat cu multe din ele. Am creat o bursă de produse, încă limitată. Bursa de valori s-a legiferat, dar crearea ei durează, se mişcă încet, şi multe altele. Sistemul bancar care trebuie să prindă vigoare. Deci, din acest punct de vedere, avem încă foarte multe de elaborat, de gândit, de promovat, ca şi crearea climatului corespunzător şi a mentalităţilor specifice unei activităţi legate de această fază a dezvoltării noastre spre o veritabilă economie de piaţă valabilă, viabilă, competitivă, dinamică, care să se alinieze şi tehnologic, şi prin eficienţă economică economiilor moderne europene.De aceea, cred că ceea ce aţi făcut dumneavoastră a fost un lucru bun, util, pentru aceşti doi ani care s-au încheiat, dar cred că în continuare trebuie să încercăm o cuplare a acestor activităţi la faza nouă, care devine chiar mai interesantă, pentru că este mai de substanţă. Trebuie să intrăm în fundamentele activităţii esenţiale de restructurare deplină a economiei româneşti, şi a acestui proces de privatizare ca o componentă, nu unica însă, a acestui proces de modernizare a economiei noastre. 
Deci, în încheiere, eu v-aş mulţumi, în primul rând, tuturor celor care aţi trudit în aceşti doi ani de zile cu multă pasiune, cu dăruire, şi să sperăm ca experienţa acumulată să fie benefică pentru faza următoare. 

Împlinirea unui veac de existenţă a Bibliotecii Centrale Universitare din Bucureşti trebuie considerată ca una dintre marile sărbători ale culturii române.În structura actuală, cuprinzând atât unitatea centrală cât şi colecţiile bibliotecilor filiale de pe lângă facultăţile Universităţii Bucureşti, biblioteca pe care o sărbătorim azi vine din timp, de mult mai departe, din colecţiile unora din facultăţile constituite în prima jumătate a secolului trecut sau încă mai de departe, de acum trei sute de ani, de pe vremea Academiei Domneşti a lui Constantin Brâncoveanu. În acest ultim secol, după inaugurarea oficială din 14 martie 1895, contribuţia bibliotecii la formarea generaţiilor de studenţi şi la stimularea nevoii de cultură înaltă şi deschidere către toate orizonturile cunoaşterii a fost remarcabilă. Beneficiiind de gândul înalt al ctitorilor, de resurse corespunzătoare, de grija şi încurajarea unor mari personalităţi ale vieţii politice, ştiinţifice şi culturale româneşti şi de efortul, anonim adesea, dar cât de important, al multor bibliotecari competenţi şi pasionaţi, biblioteca s-a impus mai întâi prin valoarea colecţiilor sale, bine selecţionate şi dezvoltate cu o impresionantă continuitate, atât din spaţiul românesc cât şi din marile arii ale culturii universale. Ea s-a impus, de asemenea, prin condiţiile de studiu oferite, prin rigoarea organizării şi prin capacitatea de continuă modernizare a proceselor atât de complexe, legate de depistarea, achiziţionarea, ordonarea, reflectarea şi punerea în circulaţie a diverselor categorii de documente cultural-ştiinţifice. Din acest punct de vedere trebuie remarcată, totodată, orientarea informaţională a acestei biblioteci, priceperea de a găsi forme şi mijloace de analiză a surselor de informaţii şi de diseminare organizată a acestora prin numeroase publicaţii bibliografice, elaborate şi difuzate atât în ţară cât şi peste hotare.Cunoscută ca un complex cultural, Biblioteca Centrală Universitară din Bucureşti a fost organizatoarea şi gazda multor momente cultural-ştiinţifice de ţinută, cu participarea unor importante personalităţi ale ştiinţei şi culturii româneşti.În ultimele trei decenii, acest mare for cultural al ţării a fost principala structură de suport documentar a lectoratelor de limbă, literatură şi civilizaţie românească de peste hotare, contribuind astfel la o mai largă şi mai bună cunoaştere a originalităţii şi valorii spiritualităţii poporului nostru.Evenimentele din decembrie 1989 au provocat, 
din nefericire, mari daune Bibliotecii Centrale Universitare din Bucureşti. Chiar dacă efortul de refacere şi extindere a bibliotecii nu a avut intensitatea şi ritmurile aşteptate, evoluţia lucrărilor permite speranţa că, nu peste multă vreme, prin efortul intern şi internaţional, prin dăruirea personalului său, vom avea din nou în Capitala ţării, îmbogăţită şi modernizată, o nouă Bibliotecă Centrală Universitară, deschisă nevoii şi aspiraţiei către cunoaştere, către adevăr şi frumos a tineretului studenţesc.Eu cred că investiţia în cultură este o investiţie în viitor, iar bibliotecile fac parte dintre marile resurse ale oricărei naţiuni.Valorificarea majoră a inteligenţei româneşti nu se poate realiza decât prin permanenta sporire a potenţialului de cunoaştere. Pe acest drum, bibliotecile sunt cele mai puternice şi mai rapide locomotive.Fie ca această impunătoare structură informaţională, în ciuda marilor dificultăţi ale acestor ani, funcţionând fără întrerupere şi devenind în ultima vreme prima mare bibliotecă românească integral informatizată, să-şi onoreze în continuare tradiţiile şi să redevină un punct inevitabil de referinţă pentru orice tânăr intelectual al României. 

Domnule Preşedinte al Curţii Supreme de Justiţie,Doamnelor şi domnilor magistraţi,Onorată asistenţă,Vă rog să-mi permiteţi să folosesc prilejul deschiderii anului judecătoresc şi să vă urez dumneavoastră, membrii înaltei Curţi de justiţie, precum şi tuturor magistraţilor care compun autoritatea judecătorească, gânduri bune şi urări de împliniri profesionale.Aşa cum a remarcat domnul preşedinte al actualei Curţi Supreme de Justiţie în alocuţiunea sa, această prestigioasă instituţie a statului de drept are în România o vechime respectabilă. Istoria sa, dar mai ales poziţia sa constituţională, fac din Curtea Supremă de Justiţie o instanţă fundamentală a sistemului nostru democratic, un simbol al legalităţii, un arbitru recunoscut de către societate.Constituţia României statuează faptul că justiţia se realizează prin Curtea Supremă de Justiţie şi prin celelalte instanţe judecătoreşti stabilite de lege.Precum vedeţi, se află reuniţi cu această ocazie reprezentanţii tuturor autorităţilor publice. Faptul demonstrează, simbolic dacă vreţi, că aceste puteri statale instituţionalizate constituţional, funcţionează nu numai într-un cadru de independenţă şi de autodelimitare reciprocă, conform principiului constituţional al separării puterilor în stat, dar şi într-un necesar cadru de cooperare şi de intercomunicare.Inlăturând dictatura, poporul român s-a angajat pe drumul dificil al înfăptuirii unor reforme structurale, care vizează instaurarea statului de drept şi a economiei de piaţă, menite să confere o nouă fizionomie societăţii româneşti, să faciliteze procesul integrării sale în structurile europene.Noul stat de drept implică înfăptuirea unei adevărate reforme instituţionale a sistemului juridic. Nimeni nu-şi poate imagina că o asemenea schimbare de substanţă se poate realiza peste noapte.Experienţa istorică dovedeşte faptul că demolarea unei ordini este relativ mult mai uşor de realizat decât crearea uneia noi. Imediat după înlăturarea dictaturii, în ţara noastră, ca de altfel în toate fostele ţări comuniste, procesul trecerii la un nou model de organizare şi dezvoltare a generat, iniţial, o slăbire a mijloacelor de apărare a legii şi ordinii publice. Libertatea cucerită a fost echivalată de către unii membri ai societăţii cu liberul arbitru, cu nesocotirea legilor. Anii care s-au scurs au înregistrat sensibile succese în reaşezarea în matca lor firească a instituţiilor chemate să apere legalitatea şi să asigure controlul social. Oamenii încep să înţeleagă faptul 
că libertatea nu poate fi confundată cu haosul şi că ea nu se poate baza decât pe cea mai mare rigoare, concretizată în respectul normelor şi regulilor de convieţuire. Este o condiţie sine qua non a oricărei societăţi civilizate.Imi fac o datorie de onoare din a sublinia meritul organelor judecătoreşti în realizarea unor asemenea mutaţii. Personal, sunt încrezător în capacitatea şi voinţa corpului magistraţilor de a readuce, împreună cu celelalte instituţii ale statului de drept, relaţiile sociale într-un cadru de legalitate. Sunt convins că aceste instituţii cardinale ale statului pot să redea omului speranţa în valoarea dreptului şi să asigure condiţiile în care să se manifeste coexistenţa libertăţilor.Se vorbeşte astăzi despre nevoia unui pact social, a unui nou contract social. Nu trebuie să pierdem din vedere că premisele esenţiale ale acestor realităţi nu pot fi decât justiţia şi adevărul.Din contactele pe care le am cu reprezentanţi ai justiţiei cunosc greutăţile pe care le întâmpină desfăşurarea actului de justiţie. Sunt dificultăţigenerate de lipsa unor spaţii corespunzătoare în care se derulează activitatea instanţelor de judecată. Impreună cu Guvernul vom discuta asemenea aspecte şi sunt convins că se vor putea găsi soluţii mai bune. Se intenţionează, de asemenea, să se ia în discuţie un proiect de salarizare a personalului din justiţie, care să exprime mai corect aprecierea şi importanţa acestei activităţi. Cunosc şi faptul că are loc un adevărat exod spre alte zone 
de activitate juridică, fenomen explicat, în parte, tocmai de asemenea dificultăţi.Nu vă ascund, de asemenea, nici faptul că primesc şi numeroase sesizări pe care oamenii, în disperare de cauză, le adresează şi în care sunt semnalate soluţii judecătoreşti greşite. De fiecare dată îi îndrumăm să utilizeze căile legale de atac. Din nefericire, de multe ori este vorba despre hotărâri irevocabile. Este în afara oricărei discuţii faptul că şi judecătorul poate greşi (legiuitorul a avut în vedere o asemenea posibilitate atunci când a imaginat căile de atac). Nu există un judecător infailibil. Există doar modelul clasic al "bunului judecător", intrat deja în literatură. Nu despre acest lucru este vorba. Dar când un judecător greşeşte cu intenţie, favorizând nelegal una din părţi, o atare împrejurare este de natură a ştirbi în mod grav autoritatea justiţiei.Sper că vor fi bine receptate şi înţelese aceste remarci. Le fac, vă asigur, cu cele mai bune intenţii, izvorâte din respectul faţă de justiţie convins fiind, în acelaşi timp, că prin organismele sale specifice, cu deosebire prin activitatea Consiliului Superior al Magistraturii, autoritatea judecătorească va putea să pună ordine în propria-i casă.Actul de justiţie este fundamental pentru consolidarea statului de drept şi cultivarea ataşamentului cetăţenilor faţă de valorile şi instituţiile sale. Iată de ce, el trebuie să aibă la bază doar legea, credinţa în dreptate şi adevăr.Trebuie, în acelaşi timp, să ne obişnuim cu realitatea că noua societate implică din partea tuturor instituţiilor sale deplină transparenţă. Actul de justiţie este larg receptat de societate, iar opinia publică supune unor diverse aprecieri modul de distribuire a dreptăţii.Personal, însă, sunt adeptul schimbului de idei, al luptei civilizate de opinii. Mă delimitez net de practica etichetărilor triviale şi invectivelor care poluează grav climatul nostru social. Inregistrez cu îngrijorare că nici justiţia nu este scutită de asemenea practici, practici ce trebuie respinse cu toată hotărârea.Domnilor magistraţi,Stimat auditoriu,Doresc, în continuare, să vă reţin atenţia cu două aspecte care privesc, în egală măsură, activitatea autorităţilor publice. Ele au o semnificaţie aparte pentru puterea judecătorească.România se află într-o perioadă decisivă pentru relansarea economiei şi integrarea sa europeană. Succesul tranziţiei şi locul României în tabloul geo-politic al Europei depind de calitatea acţiunilor noastre, de capacitatea noastră de a pune 
în mişcare noul mecanism de dezvoltare socială. Am vorbit deschis despre faptul că actuala perioadă îl obligă din păcate pe omul de rând la numeroase sacrificii. Şi aceasta nu numai din cauza unor procese obiective, inevitabile. Asistăm la o rapidă polarizare socială, uneori la îmbogăţirea, peste noapte, prin mijloace nelegale, a unor semeni, lucru de natură a crea un sentiment de insatisfacţie şi dezamăgire.Organele judecătoreşti, împreună cu celelalte instanţe sociale cu atribuţii în domeniul asigurării climatului de legalitate, trebuie să coopereze pentru prevenirea şi înlăturarea rapidă a acestor tendinţe, care au în spate, de cele mai multe ori, acte de corupţie. Trebuie să fim cu toţii convinşi de faptul că persistenţa în conştiinţa publică a sentimentului de insatisfacţie şi de injustiţie crează inevitabil o conjunctură politică nefavorabilă. Se impune studierea profundă a premiselor sociale care generează asemenea fenomene şi fundamentarea unei strategii sociale care să vizeze combaterea fenomenelor infracţionale.In sfârşit, o a doua problemă priveşte nemijlocit o obligaţie constituţională şi legală a instituţiei prezidenţiale. Este vorba de statutul judecătorilor. Constituţia României prevede clar principiul independenţei şi inamovibilităţii judecătorului.O chestiune prealabilă o constituie recrutarea magistraţilor şi apoi propunerea, în condiţiile legii, a numirii lor, prin decret, de către Preşedintele statului. Legea de organizare judecătorească a fixat un termen, 
termen depăşit, de numire în regim de inamovibilitate a magistraţilor, cu excepţia celor stagiari. Probabil că termenul a fost nerealist, având în vedere complexitatea unui atare demers.Ministerul Justiţiei a iniţiat măsuri legale de decalare a termenului, în aşa fel încât Consiliul Superior al Magistraturii să aibă posibilitatea să înainteze asemenea propuneri.După cum vă este cunoscut, în accepţiunea curentă a cuvântului, inamovibilitatea este acea situaţie, pe care o crează legea, în baza căreia magistraţii nu pot fi mutaţi, înaintaţi, sancţionaţi, decât cu asigurarea unor garanţii, înscrise de lege.S-au făcut multe speculaţii pe această temă, legate de faptul că la ora actuală, în imensa lor majoritate, magistraţii nu se bucură de inamovibilitate. De cele mai multe ori săgeţile au avut ţintă precisă -Preşedintele statului. Se ignoră faptul că până în prezent n-au fost înaintate decât propuneri pentru Curţile de Apel.Doresc să vă asigur că sunt la fel de preocupat ca şi dumneavoastră de îndeplinirea, în termenele fixate, a acestei condiţii de funcţionare optimă a activităţii instanţelor de judecată. Exprim convingerea că organul abilitat de Constituţie să realizeze funcţionarea principiilor de independenţă şi inamovibilitate ale judecătorilor, este vorba de Consiliul Superior al Magistraturii, va organiza această vastă operaţiune în respectul neabătut al legii.In final, mulţumindu-vă pentru invitaţia ce mi-aţi adresat-o de a participa la această importantă manifestare dedicată deschiderii anului judecătoresc, şi împlinirii a 133 de ani de la constituirea Curţii Supreme, reafirm sentimentele de simpatie, solidaritate şi încredere faţă de corpul magistraţilor, precum şi de apreciere pentru nobila lor misiune şi activitate, puse în slujba statornicirii spiritului de dreptate, de legalitate şi de apărare a valorilor fundamentale ale societăţii. 

Cu ocazia împlinirii a cinci ani de la înfiinţarea Uniunii Elene din România vă adresez un mesaj de felicitare şi vă urez succes în activitatea dumneavoastră.In noul cadru al statului de drept, rezultat al schimbărilor petrecute în România după Revoluţia din Decembrie 1989, Uniunea Elenă a contribuit la păstrarea şi afirmarea identităţii culturale a persoanelor care aparţin minorităţii elene, la armonizarea relaţiilor interetnice, prin valorificarea formelor de convieţuire statornicite de-a lungul veacurilor.In acelaşi timp, Uniunea Elenă s-a manifestat ca o punte între poporul român şi poporul grec, favorizând deschiderea unor noi căi de colaborare culturală şi economică între cele două popoare şi state, îmbogăţind prin aceasta o străveche tradiţie, ce se împleteşte cu istoria Balcanilor.Sper că şi în viitor, Uniunea Elenă se va dovedi un factor activ în procesul de consolidare a colaborării şi stabilităţii din această zonă, încurajând dialogul intercultural, politic şi social, precum şi convieţuirea paşnică, pe temeiul egalităţii în drepturi şi îndatoriri dintre toţi cetăţenii.Apreciez faptul că, în cei cinci ani de activitate fructuoasă, membrii Uniunii dumneavoastră şi-au manifestat loialitatea faţă de statul român, au participat constructiv, cu un profund sentiment de solidaritate, la procesele de schimbare structurală pe care le parcurge România în drumul ei spre democraţie şi spre economia de piaţă pentru integrarea ei în structurile europene.Adresându-mă reprezentanţilor din întreaga ţară ai Uniunii Elene, care participă la această adunare festivă, transmit membrilor săi, tuturor cetăţenilor de origine greacă de pe pământul românesc, urări de prosperitate, sănătate şi împliniri în generoasa lor activitate pusă în slujba prieteniei, a viitorului nostru comun. 

Am fost zguduit la aflarea veştii privind catastrofa aeriană de la Otopeni, survenită la puţin timp după decolarea avionului Airbus de pe aeroportul Otopeni, catastrofă în care şi-au pierdut viaţa toate persoanele aflate la bord.Transmit pe această cale condoleanţe sincere familiilor îndurerate, prietenilor şi apropiaţilor celor dispăruţi. 

În primul rând, aş dori să dau expresie unui salut de suflet, unui gând de suflet colegelor care lucrează în domeniul gospodăririi apei. Instituirea acestei Zile Mondiale a Apei subliniază atenţia pe care comunitatea mondială o acordă, astăzi, la acest sfârşit de secol, acestei resurse vitale pentru civilizaţie şi factor de civilizaţie care este apa - element esenţial al infrastructurilor oricărei economii naţionale. Este poate primul factor de infrastructură care a apărut în activitatea economică a societăţii. De-a lungul apelor s-au dezvoltat civilizaţii. Apoi, s-au dezvoltat alte infrastructuri de transporturi, infrastructura energetică, infrastructura de telecomunicaţii, astăzi infrastructura informatică.În condiţiile dezvoltării populaţiei globului şi a creşterii cerinţelor, conflictul dintre resurse şi cerinţe a devenit acut şi de aici problema gospodăririi apelor ca un element al infrastructurii de maximă importanţă şi întreaga problematică care este legată de folosirea raţională şi de gospodărirea raţională a apei ca resursă şi ca mijloc, ca factor de producţie şi ca resursă pentru utilizări legate de calitatea vieţii oamenilor. Apa este un factor vital, esenţial de mediu care intră în intercondiţionări cu toţi ceilalţi factori de mediu. Apa este factor de echilibru care, la rândul său, suferă în urma deteriorării altor factori de mediu. Şi, în fine, a devenit vitală atât balanţa cantitativă şi aşezarea raţională a consumurilor în funcţie de resurse, cât, mai ales, protecţia calităţii apelor legate de toate consecinţele dezvoltării civilizaţiei. Din acest punct de vedere, relativ la ceea ce spunea şi ministrul apei, apa este regenerabilă dar, totuşi, limitată; poate că principiul lui Peter are o oarecare valabilitate. Asta apropo de inteligenţă. Inteligenţa umană este constantă pe glob, dar populaţia se înmulţeşte. Eu cred că pentru gospodarii apei din România se ridică probleme acute în momentul de faţă legate de această perioadă de tranziţie. Într-un fel trebuie să spunem că sistemul centralizat al economiei, sistemul economiei planificate, cu posibilitatea concentrării resurselor materiale, financiare ale societăţii pe plan naţional, era favorabil unor sectoare întregi, unor domenii ale infrastructurilor care sunt legate de programe investiţionale de mare anvergură, şi, în fond, trebuie să recunoaştem că pe parcursul a vreo 40 de ani domeniul amenajării bazinelor hidrografice a cunoscut acumulări, investiţii esenţiale, care au schimbat, din acest 
punct de vedere, fizionomia bazinelor noastre hidrografice, asigurând posibilitatea utilizării complexe a resurselor de apă. Şi apa, ca şi alte domenii ale infrastructurii, nu poate fi abordată decât sistemic, decât la nivel de bazine hidrografice - ceea ce s-a impus ca practică în toată lumea - şi în contextul posibilităţilor de care dispune economia naţională. Însă, în acelaşi timp, sistemul centralizat la noi a însemnat şi promovarea arbitrariului, irosirea de mari resurse în lucrări megalomanice de prestigiu, care nu totdeauna răspundeau unor priorităţi şi nu ţineau seama de factorii de eficienţă economică. Cunoaştem foarte bine, ambiţia realizării unor mari canale care să rămână în istorie, să se vadă din satelit, care să arate că a fost o epocă de promovare a unor mari lucrări - de dimensiuni priamidale. În acelaşi timp au fost ignorate probleme vitale, cum ar fi asigurarea resurselor de apă pentru marile aglomerări urbane ale ţării, inclusiv pentru Bucureşti. Iar lipsa calculului economic şi a criteriilor economice, încurajarea risipei în consumurile de apă, creşterea exagerată a solicitării resurselor şi ele limitate în timp, s-a soldat cu o creştere spectaculoasă a consumului de apă de la un miliard de metri cubi - totalul cerinţelor din anii '50 - la aproape 30 de miliarde metri cubi. Căderea economiei a făcut ca cerinţa să se limiteze la 25 de miliarde de metri cubi de apă. Şi se cunosc foarte bine pierderile enorme care au loc în reţeaua de distribuţie şi la consumatori.În 
toate ţările civilizate s-au dezvoltat sisteme moderne pentru delimitarea pierderilor în reţeaua de distribuţie şi chiar la consumatori. Tehnologii noi, dotări, echipamente care să limiteze consumul, la care se adaugă presiunea factorului financiar, a taxelor progresive în funcţie de consum. Eu cred că până ce se va consolida o economie de piaţă viabilă, vitală, eficientă, cu toate pârghiile puse la punct, cu tot sistemul legislativ instituţional care să acţioneze coerent, această fază de tranziţie va afecta enorm toate aceste domenii, incluzând întreruperile unor mari investiţii. Cred că în domeniul gospodăririi apelor se impune, aş spune eu, să se acorde atenţie la două priorităţi majore. În primul rând, necesitatea revizuirii unei strategii la nivel de ramură a gospodăririi apelor cu priorităţi eşalonate în timp. Noi intrăm într-o fază importantă a dezvoltării noastre şi am şi iniţiat un program de elaborare a unei strategii naţionale pentru următorii 25 de ani. De ce 25 de ani? Pentru că este vorba de ciclurile mari pe care le cunoaşte economia mondială. Sunt ciclurile lungi, de 25 de ani, de lansare economică şi de cădere, de recesiune. S-a încheiat ciclul ultim de recesiune care s-a declanşat în anii '70. De anul trecut se remarcă o relansare a economiei mondiale. Sunt semnalele date de economia americană, economia europeană, economia asiatică. Acesta este un factor favorizant pentru conectarea noastră la această fază pe care trebuie să ştim să o folosim în mod raţional. De aceea, am iniţiat realizarea unui mare consiliu, a unei comisii naţionale care să elaboreze o asemenea strategie la nivel macro, la nivel naţional, abordând, pe ansamblu, economia, ramurile prioritare în perioada următoare şi coborând pe verticală până la verigile de bază ale economiei naţionale: la unităţile economice, localităţi şi zone, judeţe.Cred că gospodărirea apelor trebuie să revadă tot programul propriu, să fie reluate schemele de amenajare ale bazinelor hidrografice şi problemele mari, trebuie cunoscute ceirnţele şi eşalonate priorităţile, şi, bineînţeles, că vor trebui programate, în primul rând, lucrările cu investiţii minime şi cu efecte maxime pentru cerinţele de bază, vitale ale populaţiei. Din acest punct de vedere, cred că trebuie abordate cu prioritate, problemele asigurării surselor de apă pentru marile zone şi centre urbane. Sunt problemele acute ale Bucureştiului, ale Văii Prahovei, ale unor mari localităţi - erau vreo 15 evidenţiate la un moment dat, unde problemele 
sunt legate de realizarea unor acumulări. Dar, în acelaşi timp, trebuie să se conjuge şi cu întreţinerea, cu modernizarea reţelei de distribuţie şi cu echiparea consumatorilor pentru măsurarea consumurilor, pentru taxarea lor şi introducerea unor elemente de disciplină şi de educaţie în domeniul gospodăririi chibzuite şi a folosirii chibzuite a apei.În al doilea rând, trebuie avute în vedere toate lucrările de apărare existente, lucrările necesare legate de zonele cele mai fragile pentru întreţinerea lor, pentru asigurarea eficienţei lucrărilor de apărare. Şi, în fine, sunt lucrări legate de calitatea apei, cele privind staţiile de epurare industrială urbană. Mai ales Bucureştiul are o restanţă mare în privinţa staţiei orăşeneşti, şi vor trebui găsite sursele şi căile de promovare a unor asemenea lucrări. Aici trebuie să fie o conlucrare strânsă a ministerului şi a sistemului de gospodărire a apelor cu toţi utilizatorii, cu industria, cu gospodăria comunală, cu toţi cei care sunt interesaţi în gospodărirea apei.O a doua prioritate o reprezintă elementele legislative. Ştiu că sunt două proiecte de lege la Parlament; un proiect pentru Legea apei şi altul pentru Legea protecţiei mediului. N-am avut timpul necesar să stau să le văd atent, dar am auzit numeroase observaţii critice privind aceste proiecte în faza în care se află depuse la Parlament. Nu este nici o grabă. V-aş sugera să vă sfătuiţi imediat cu cei din Parlament, să fie create nişte echipe formate din oameni pricepuţi 
şi cu experienţă în domeniul gospodăririi apelor şi în domeniul mediului, şi să fie făcută o analiză critică a acestor proiecte şi aduse toate perfecţionările necesare. Măcar dacă promovăm aceste două noi legi, ele să fie aliniate şi la cerinţe, şi la mecanismul specific economiei în această fază, şi să căutăm să dăm o bază legislativă, pentru că instrumentul legal şi pârghiile financiare, care vor trebui chibzuite, gândite şi reflectate în acest proiect de lege, vor deveni esenţiale pentru gospodarii apei. Asta pentru a nu mă rezuma la un simplu mesaj festiv de Ziua Mondială a Apei şi să lansez câteva teme de reflecţie la acest seminar, care cred că este bine să ofere prilejul unei dezbateri active, însoţite de colectarea problemelor şi preocupărilor la zi ale gospodarilor apei. Eu vă urez succes.Inginerul Tecuci m-a stimulat să intru într-o discuţie mai activă, interactivă, şi întrucât nu am posibilitatea să stau până la sfârşit la dezbateri aş vrea să mai completez cele spuse cu câteva gânduri. Eu cred că poluarea cea mai dăunătoare în momentul de faţă în societatea românească este poluarea politică. Se politizează totul - şi ce trebuie şi ce nu trebuie - şi observaţia făcută de dânsul privind organizaţiile non-guvernamentale, mă face să afirm că cele mai multe sunt creaţii politice partizane în domeniul ecologiei. Au ajuns la modă partidele ecologiste şi aşa mai departe, şi când te uiţi la oamenii respectivi, îţi dai seama că cei mai mulţi sunt nişte diletanţi care habar nu au de problemele mediului, ecologiei etc. Eu cred că rolul care revine specialiştilor, oamenilor de meserie care pricep fenomenele este să fie factorii dinamici, motori ai influenţării opiniei publice şi inclusiv ai creării unor organizaţii non-guvernamentale reale, bazate pe probleme de interes general.Gospodărirea apei ca factor determinant al vieţii sociale este o treabă de interes naţional, deci de interes general, social. Aici culoarea politică nu are nici un fel de importanţă. Aici sunt interese comune care trebuie stimulate. Cred că pădurarii fac mai mult, din acest punct de vedere, decât gospodarii apelor pentru dezvoltarea unei anumite conştiinţe civice, inclusiv acţiuni cu copiii şi cu tinerii care au fost prezentate şi de televiziune. Ei ştiu să folosească mass-media mai bine decât gospodarii apelor. Sunt mai prezenţi. Am văzut şi o dezbatere, o masă rotundă la televizor cu oamenii pădurii şi cei care exploatează lemnul şi lucrează în industria lemnului. În domeniul apelor 
n-am văzut aşa ceva. Deci ar trebui mai mult spirit de iniţiativă, mai multă angajare din partea specialiştilor noştri de vârf, care să pună în faţa opiniei publice această problematică, care să fie şi inspiratoare. Ei trebuie să fie organizatori ai unor asemenea acţiuni.A doua chestiune. Cred că sistemul de gospodărire a apelor trebuie să-şi facă un aliat din administraţia locală, să fie o conlucrare mult mai strânsă cu primăriile, cu consiliile locale, pentru că problemele se interpătrund. Domeniul gospodăririi apelor se opreşte la sursa de apă cel mult adusă undeva în apropiere. Dar de acolo o preia gospodăria comunală şi trebuie să existe un dialog şi o conlucrare permanentă. Şi ideea pe care energeticieinii au promovat-o se referă la faptul că cea mai importantă sursă de energie este astăzi economia de energie. Această idee este valabilă şi pentru apă. Să investim suplimentar la surse e uneori inevitabil şi necesar, dar, aşa cum bine s-a spus aici, avem destul de bine amenajate sursele în cele mai multe bazine.Principala sursă, ce implică cheltuieli minime, este economia de apă la consumator. Sigur, uneori şi acolo sunt probleme dramatice. Sunt reţele din acestea urbane. Mi-amintesc că la Iaşi când am vrut să dezgropăm nişte conducte din acestea şi să modernizăm reţeaua n-am mai găsit conducta; era doar gaura prin pământ care se cimentase în jurul conductei. Metalul dispăruse, se corodase după câţiva zeci de ani de exploatare. În Bucureşti, cred că sunt multe situaţii similare, 
şi asta presupune, de asemenea, investiţii mari, modernizarea reţelei de distribuţie. Dar şi la consumatori sunt foarte multe pierderi şi consumuri exagerate, şi aici ar trebui ca gospodarii apei să iniţieze o conlucrare cu industria corespunzătoare şi cu gospodăria comunală pentru a băga în producţie şi a introduce în exploatare sisteme moderne, robineţi care să lucreze numai la apăsare, să nu poată să mai curgă apa în prostie, armături care să fie fiabile, să reziste mai mult. Deci chestiuni chiar simple din gospodăria omului, cum ar fi instalaţiile de la W.C.-uri care să nu curgă tot timpul şi să mai şi funcţioneze, să oprească apa. Deci, sunt chestiuni foarte simple care pot să şi anime, să dea naştere unor activităţi productive care să răspundă unor cerinţe sociale foarte mari. Adică, eu sunt de acord cu ce spunea domnul Tecuci aici, privind nişte obiective foarte concrete, mergând până la detalii, la consumatorul chiar casnic, dar cu efecte foarte mari. Soţia remarcase, la o reclamă din aceasta cu pasta de dinţi că undeva în America sau într-o ţară europeană persoana îşi ia paharul cu apă şi îşi clăteşte gura după ce şi-a spălat dinţii. Cetăţeanul nostru dă drumul la robinet şi până se spală pe dinţi, curg nişte litri de apă. Adică, noi nu avem acest sentiment al gospodăririi. Cineva spunea că s-a dus în Elveţia, la o pensiune şi duşul acolo funcţiona prin folosirea unei monede. Se băga moneda şi curgea apă cam atât cât era nevoie pentru un duş. Dacă mai avea nevoie mai bagă o monedă. Îl costa fiecare supliment şi aşa mai departe. Adică, în lume s-au născut foarte multe lucruri care ţin de o anumită conştiinţă civică şi, sigur, există penalizarea. Aici factorul penalizator este cel mai convingător. Aceasta este propaganda cea mai activă, cea mai bună.Dar trebuie apelat şi la mass-media şi trebuie gândite şi asemenea teme de dezbateri de interes public cu primarii, cum ar fi cea a depozitării gunoaielor. Era o campanie, cândva, la ape privind sistemul de gospodărire a gunoaielor menajere. De regulă în sate, oamenii mergeau pe malul râului să arunce gunoaiele. Începuse atunci o acţiune cu districtele acestea de gospodărire a apelor şi cu primăriile ca să înceapă să ordoneze, din acest punct de vedere, gospodărirea localităţilor pentru fizionomia lor, dar şi pentru efecte de protecţie. Adică pe această cale se pot, într-adevăr, face multe lucruri şi cu şcoala, cu şcolarii, care să devină, la rândul lor, primii gospodari pentru a fi antrenaţi într-o asemenea 
campanie de întreţinere a curăţeniei, de protejare a sursei de apă şi aşa mai departe. Asta ca o contribuţie la dialog. 

Doamnelor şi domnilor,În primul rând, vă mulţumesc pentru invitaţie şi aş dori să apreciez importanţa simpozionului şi a tematicii sale. Este vorba de abordarea conceptului de agricultură durabilă şi competitivă ca unul din obiectivele majore de strategie economică a ţării. Eu cred că agricultura în structura economiei româneşti a avut, are şi va avea un rol de primă mărime. Este una din marile priorităţi ale oricărei strategii a dezvoltării economice şi cred că, din această perspectivă, trebuie abordate şi problemele care formează obiectul tematicii acestui simpozion.Agricultura este, ea însăşi, un subsistem integrat în sistemul economiei naţionale, care are multiple componente. În primul rând, există o legătură intrinsecă între componentele subsistemului agricol: sol, cu tot ceea ce condiţionează fertilitatea lui, apă, climă. Am văzut că este şi o temă cu acest subiect. Apoi, tehnica de prelucrare a solului cu tehnologiile corespunzătoare, legătura dintre producţia vegetală şi producţia animală, dintre acestea şi procesul de industrializare şi desfacere.În acelaşi timp, sunt legături intersistemice între aceste componente ale agriculturii şi sistemul industrial. Este industria de amonte care condiţionează activitatea agricolă, mai ales în condiţiile agriculturii moderne ce presupune mecanizare, chimizare. Este, de asemenea, industria de aval condiţionată de agricultură. Deci, este vorba de industria alimentară, ca şi de o serie de alte industrii care folosesc produse ale agriculturii. Din acest punct de vedere, agricultura este un subsistem al sistemului economiei naţionale, el însuşi foarte complex şi cu multe intercondiţionări şi, la rândul lui, cu legături complexe, pe diverse planuri, cu alte componente ale sistemului economiei naţionale. De aici complexitatea acestei probleme şi a modului ei de abordare.În al doilea rând, intervin problemele foarte complicate ale regimului de proprietate care au condiţionat şi condiţionează eficienţa unei agriculturi moderne. Din acest punct de vedere, agricultura noastră a trecut prin câteva seisme care au zdruncinat-o din temelii şi care afectează şi economia în ansamblu. A fost, pe de o parte, procesul în care s-a promovat agricultura cooperatistă în România, care a compromis chiar ideea de cooperaţie şi sistemul de cooperative existent, şi de aici o anumită reacţie spontană din partea celor care au fost afectaţi, dar şi o anumită politizare pentru că, aşa cum spuneam ieri la dialogul cu gospodarii apelor, poluarea 
cea mai gravă în societatea românească, astăzi, este poluarea politică. Se politizează şi ce trebuie şi ce nu trebuie, şi confruntările politice ne întunecă gândirea, mintea şi orizontul în abordarea problemelor esenţiale ale societăţii româneşti. Aceasta s-a produs şi în acest domeniu unde a avut loc un proces anarhic de demolare, în sensul direct al cuvântului, a unor acumulări care s-au făcut în timp. Iar ideea de cooperaţie, ca atare, contestarea, negarea ei este o prostie, pentru că ea are rădăcini adânci în istoria umanităţii şi este o prezenţă activă în viaţa economică contemporană în ţările cele mai dezvoltate. Dar s-a produs acest fetiş care a generat o reacţie de fetişizare a anti-cooperaţiei. Formele de asociere sunt, însă, vitale, având în vedere ce s-a creat astăzi pe nouă milioane de hectare. Au apărut şase milioane de proprietari, deţinând un număr şi mai mare de parcele. În aceste condiţii, într-un asemenea regim de proprietate nu se poate face o agricultură eficientă, modernă. Deci e o temă care merită un studiu mai atent şi, şi aici, nu trebuie, de asemenea, să mergem cu fetişuri şi cu rigidităţi.Problemele trebuie abordate de o manieră foarte diferită. Mulţi ţărani ne-au criticat că nu ne-am menţinut la hotărârea de la începutul anului 1990, care prevedea acordarea unei jumătăţi de hectar tuturor membrilor cooperatori, oamenilor de la sate care lucrează pământul. Aceasta era pe măsura posibilităţilor lor de a lucra o jumătate de hectar, adică grădina proprie 
pentru nevoile lor. Iar marea agricultură să se facă pe suprafeţe adecvate, optimizate, legate de tehnologiile folosite. Am depăşit, deci, un moment. Am pierdut un moment favorabil pentru a pune pe baze raţionale o gândire coerentă în legătură cu aşezarea noului regim de proprietate. Trebuie să pornim de la o realitate dată şi să încurajăm, şi să sprijinim acele procese care să ajute şi micul proprietar, şi să ajute şi producţia agricolă şi nevoile societăţii de produse agricole.Deci sunt, în primul rând, trei zone distincte cu moduri diferite de abordare a problemelor: zona de şes, zona de deal şi zona montană. Sunt zone ale marii culturi de câmp, unde trebuie abordate forme de desfăşurare a agriculturii cu metode industriale de mare eficienţă, de mare competitivitate, care să aşeze producţia noastră la un înalt grad de competitivitate cu producţiile agricole din cele mai avansate ţări europene şi din Statele Unite ale Americii, şi România are un asemenea potenţial. Şi trebuie să definim zonele şi formele adecvate pentru acest gen de producţie. Pentru zonele suburbane de grădinărit este foarte adecvată forma, chiar foarte măruntă, de mic proprietar, care produce şi îşi aduce imediat recolta pe piaţă. Este o formă flexibilă, mobilă şi viabilă de agricultură. Trebuie încurajate asemenea forme. Aceasta înseamnă şi un surplus de venit pentru unii oameni, chiar de la oraş, şi am văzut multe asemenea situaţii în condiţiile actuale când veniturile oamenilor sunt relativ limitate.Industria se confruntă cu multe dificultăţi, şi toţi, precum vedeţi, revendică un singur lucru: salarii mai mari. E bine, e frumos, dar nu-i suficient să vrem, să vrem venituri mai mari, să vrem salarii mai mari. Ele trebuie condiţionate de sursa care să alimenteze aceste venituri, deci producţia. Văd şi mişcarea aceasta grevistă, care critică Guvernul, ordonanţa Guvernului care pune o condiţie. Vreţi să crească fondul de salarii? El trebuie corelat cu producţia. Dai producţie suplimentară, asiguri baza pentru fondul suplimentar de salarii, altminteri de unde? Nu-i posibil să se mai subvenţioneze, şi de către cine să se subvenţioneze? Sau salariul individual poate să crească oricât? Dar este o condiţie pentru aceasta, productivitatea muncii. Apoi, costurile de fabricaţie care condiţionează legătura cu piaţa. Altminteri te autodesfiinţezi, te autoelimini de pe piaţă. Deci sunt câteva reguli elementare ale economiei care trebuie asimilate de toată lumea şi, deci, de aici trebuie să pornim în 
judecarea tuturor lucrurilor.Iar pentru că vorbeam de agricultură, revin la această chestiune. Deci pot fi forme foarte diferite. De la formule de activitate individuală pe loturi mici până la forme concentrate. Procesul de concentrare este iarăşi o temă şi pentru industrie, şi pentru agricultură, şi pentru orice fel de activităţi. La noi s-au fetişizat, de fiecare dată, nişte formule simpliste. Părăsim nişte dogmatisme ca să ne cramponăm de alte dogmatisme. De la o anumită concentrare pe criterii administrative, şi care s-a dovedit falimentară, s-a trecut la cealaltă extremă, fărâmiţarea. Fărâmiţarea proprietăţii în agricultură, fărâmiţarea unităţilor industriale, pentru că "small is beautiful", pentru că ceea ce este mai mic ar fi mai valabil, mai flexibil şi mai frumos, mai atrăgător. Procesul este complex şi este bipolar. Pe de o parte, coexistă unităţi dintre cele mai mici, mărunte, flexibile, mobile, dar care au şi posibilitatea de a falimenta foarte rapid, şi nu este o tragedie când falimentează, şi apar tot felul de activităţi bazate pe un capital modest. Apar unităţi micuţe.Dar procesul dominant, care dă tonul economiei mondiale, a fost concentrarea de capital. Există zeci de mii de unităţi micuţe, care gravitează în jurul marilor mastodonţi ai industriei mondiale. În jurul lui "General Motors" gravitează zeci de mii de unităţi care alimentează marea uzină. Ele coexistă cu marile capitaluri, dar tonul pe piaţa mondială şi în privinţa preţurilor, şi al modelelor, şi 
al tehnologiilor, şi al calităţii îl dau, totuşi, marile companii, care deţin o puternică forţă economică. Or, noi ne-am apucat să fărâmiţăm cu orice chip, de dragul fărâmiţării, de dragul unei idei false că doar ceea ce este mic este valabil. Or, ceea ce este mic este efemer şi este dependent şi, totdeauna, va avea o existenţă fragilă faţă de cei mari; însă această chestiune se construieşte în timp. Dar trebuie să dezvoltăm, într-adevăr, o gândire coerentă şi la ansamblul economiei naţionale, privind toate aceste structuri şi viitoare forme de organizare, şi în ansamblul subsistemului agriculturii româneşti care trebuie să capete aceste dimensiuni.Pe de altă parte, este corelaţia dintre sectorul vegetal, sectorul animal, producţia agroindustrială, industria alimentară şi desfacere. Şi aici au apărut foarte multe procese şi forme greoaie şi intermediari, care amplifică preţurile de cost, şi de la producător la consumator s-a creat un lanţ parazitar care afectează preţurile. Noi trebuie să gândim şi să încurajăm acele formule, acele forme şi acele legături cât mai directe de la producător la consumator, mai ales în domeniul producţiei agroalimentare, care să menţină preţurile de desfacere cât mai accesibile pentru populaţie. Şi când vorbim de securitate alimentară trebuie să ne gândim şi la factorul economic al securităţii alimentare, la modul în care să asigurăm produse la preţuri cât mai accesibile. În asta se concretizează, mai ales, eficienţa reală a unei agriculturi şi de înaltă productivitate, şi de înaltă calitate, şi cu costuri cât mai reduse. Cum anume se conjugă acestea este, iarăşi, o chestiune a practicii, care trebuie abordată de o manieră foarte complexă. Este, cred, o iniţiativă românească bună.Domnul Radu Rey va avea o comunicare privind revitalizarea zonei montane, economia montană, inclusiv formele de agricultură, de creşterea animalelor şi de utilizare a produselor din această zonă. Sunt suprafeţe importante şi sunt numeroşi oameni legaţi de economia montană, de încurajarea, de dezvoltarea activităţii în zona montană. A suferit foarte mult de pe urma acestui proces de reorganizare a societăţii zona deluroasă - pomicultura şi viticultura. Căile de sprijinire a refacerii şi a relansării acestor culturi de mare tradiţie în viaţa noastră, indiferent de ce formă este vorba: de individul cu suprafeţe mici sau de forme de organizare modernă a unor ferme mai solide, sprijinite de către ştiinţă, trebuie, de asemenea, abordate de o manieră foarte clară.Şi, 
în fine, ştiinţa agricolă, care la noi are un temei puternic şi o tradiţie îndelungată, şi trebuie neapărat susţinută legătura care s-a creat, în timp, între ştiinţă şi producţie. Sunt, văd, atacuri puternice. Şi aici sunt poziţii, abordări, atitudini total neraţionale îndreptate împotriva marilor ferme, foste ferme de stat, care s-au reorganizat, şi se constată încercarea de a se afecta până şi suprafeţele acestora şi de a le scoate din circuitul unor unităţi cu mare potenţial economic. Dar se atacă până şi staţiunile de cercetări din teritoriu, care constituie temelia relansării pe o bază modernă a agriculturii româneşti. Trebuie dată o ripostă hotărâtă unor asemenea forme, şi aici trebuie să venim şi cu măsuri legislative, şi cu măsuri administrative în apărarea acestor structuri ale cercetării agricole şi ale producerii materialului de reproducţie: seminţe, materialul reproducător în zootehnie şi aşa mai departe.Deci cred că există un complex de probleme şi salut iniţiativa acestei dezbateri ca şi tematica, care mi se pare interesantă, acoperitoare, tematică care să susţină şi ceea ce se efectuează la scară naţională, adică elaborarea strategiei coerente a dezvoltării în perspectivă a economiei româneşti în care agricultura trebuie să fie o componentă de bază. Urez succes lucrărilor simpozionului. 

Onorată asistenţă,Doamnelor şi domnilor,Dragi prieteni,În primul rând aş dori să mulţumesc organizatorilor pentru invitaţia de a lua parte la reuniunea de azi. În al doilea rând, aş dori să apreciez în mod deosebit iniţiativa organizării acestei Fundaţii, ideea constituirii unui asemenea organism care să promoveze ideile prieteniei, ale convieţuirii fireşti între oameni şi denumirea atât de frumoasă care a inspirat această iniţiativă "Armonia".Organizarea acestei manifestări, tocmai în "Anul internaţional al luptei împotriva rasismului, xenofobiei, antisemitismului şi intoleranţei" are o semnificaţie specială. Mă bucur că tineretul se angajează în avanpostul acestei acţiuni, în cadrul acestui an, şi a şi prezentat aici propriile gânduri.Este posibil ca şi acum, în 1995, acţiunea pe care aţi organizat-o, activitatea Fundaţiei pe care aţi înfiinţat-o să declanşeze reacţii ostile sau atitudini de neînţelegere.Există astăzi oameni care apreciază ideea de familii mixte şi existenţa acestora ca o formă a "desnaţionalizării", a "asimilării", ca un factor ce ar duce la pierderea identităţii etnice. Aşa cum atât de frumos, expresiv s-a arătat aici de antevorbitori, fenomenul familiilor mixte din punct de vedere etnic şi rasial intră însă în logica vieţii şi nu poate fi interpretat negativ,ci dimpotrivă este expresia condiţiilor actuale de viaţă, a relaţiilor fireşti dintre oameni.Familiile mixte nu numai că nu sunt o formă de asimilare, ele reprezintă o formă de intercomunicare şi înţelegere umană. Statul de drept nu diferenţiază cetăţenii după originea lor etnică, nu introduce frontiere de acest tip între cetăţeni care sunt trataţi în mod egal atât în ceea ce priveşte drepturile şi libertăţile lor, cât şi în ceea ce priveşte îndatoririle şi obligaţiile lor civice şi morale.Toţi suntem fiii acestui pământ românesc şi se cuvine să ne simţim cu toţii acasă, în spaţiul generos al societăţii pe care o susţinem prin munca şi creaţia noastră. În spiritul de toleranţă al pământului românesc, construim o societate a bunei convieţuiri între toţi cetăţenii ţării, care au drepturi şi şanse egale de a se afirma prin eforturi şi competenţă. Sistemul democratic asigură minorităţilor dreptul de a-şi păstra şi afirma identitatea etnică în cadrul legal existent, respingând orice discriminare ce ar afecta drepturile fundamentale ale omului. În acest sens, noi considerăm că sunt de neacceptat tendinţele de a institui forme de izolare sau de "autonomie" pe criterii etnice care duc la segregare 
etnică.România nu are cetăţeni de rangul întâi şi cetăţeni de rangul doi. Articolul 4 din Constituţia noastră spune că "România este patria comună şi indivizibilă a tuturor cetăţenilor săi, fără deosebire de rasă, de naţionalitate, de origine etnică, de limbă, de religie, de sex, de opinie, de apartenenţă politică, de avere sau de origine socială". De aceea, România va rămâne un pământ al concordiei pentru toţi cetăţenii săi, indiferent de etnie sau religie, un punct de stabilitate în această zonă a continentului nostru, zonă puternic încercată de conflicte şi ameninţări. Tradiţiile de convieţuire şi bună înţelegere dintre români şi diversele grupuri etnice au o exemplară valoare umană şi istorică. Înţelegerea dintre oameni şi colaborarea etniilor nu este blocată de diversitatea apartenenţelor etnice, dacă există bună credinţă şi încredere, dacă egalitatea în drepturi este garantată de un cadru juridic şi instituţional democratic.Întemeindu-ne pe experienţa noastră istorică şi pe standardele internaţionale trebuie să ne ferim de pericolul ce-l reprezintă tendinţa de politizare a problemei minorităţilor, adeseori supusă unor deformări şi interpretări greşite, fără a se disocia clar aspiraţiile legitime la păstrarea identităţii de atitudinile de intoleranţă şi xenofobe. Şi mai păgubitoare sunt acele poziţii care se folosesc de problema minorităţilor ca de un factor de presiune geopolitică, situaţie în care aspiraţiile grupurilor etnice sunt transformate într-un instrument 
politic, un suport pentru intenţii revizioniste şi surse de încordări, care vor să altereze comunicarea interetnică şi climatul firesc de convieţuire.Noi considerăm că identitatea grupurilor minoritare nu poate fi o fortăreaţă a închiderii şi a izolării acestora în forme artificiale de autonomii pe baze etnice, ci o funcţie a bunei convieţuiri într-un stat de drept ce asigură egalitatea în drepturi şi condiţii fireşti pentru exprimarea acestor identităţi. O societate autentic democratică nu discriminează şi nu privilegiază cetăţenii după apartenenţa lor etnică. În virtutea principiilor universale ale drepturilor omului şi ale sistemului democratic nu putem aplica două etaloane în atitudinea faţă de cetăţenii unei ţări, unul pentru populaţia majoritară şi altul pentru minorităţi.Minorităţile sunt un factor de îmbogăţire reciprocă, punţi de comunicare între state şi popoare, forme de convergenţă şi cooperare ce trebuie protejate, expresii ale vitalităţii creaţiei.Cred cu toată tăria în faptul că existenţa a sute de mii de familii mixte din punct de vedere etnic în România, întemeiate de bunăvoie, fără nici o presiune sau manipulare, un termen devenit foarte curent în zilele noastre, bazate pe cel mai uman sentiment este un fenomen benefic, mai cu seamă astăzi, în pragul mileniului trei, când omenirea se pregăteşte pentru noi forme de comunicare la nivel planetar, când informaţia circulă instantaneu de la un azimut la altul, iar interdependenţele au devenit o condiţie obligatorie a dezvoltării. Este limpede că diversitatea etnică a unei societăţi este azi o sursă de progres, un adevărat rezervor de aptitudini creatoare în lupta pentru dezvoltare, un bun de preţ - mai ales în perspectiva viitorului. Poate că obsesia unor oameni politici şi lideri de opinie de la noi cu privire la aşa-numita "puritatea etnică", autonomia pe criterii etnice şi alte forme de separatism şi segregare se leagă şi de orientarea lor prea marcată spre trecut, de o insuficientă adaptare la noua mentalitate a civilizaţiei în care trăim. Unii lideri politici sunt tentaţi să-şi inventeze o legitimitate artificială, exploatând relaţiile interetnice, iar uneori îşi inventează chiar obiectul acestei activităţi, denaturând realităţile, exagerând unele stări de lucruri sau provocând, pur şi simplu, probleme pe car, apoi, îşi propun să le "rezolve". Dacă nu există astfel de tensiuni, ei le inventează şi, adeseori, chiar le provoacă prin diverse forme într-adevăr de manipulare.În acest context, au 
apărut şi în ţara noastră tendinţe de exagerare a unor neînţelegeri locale, de transformare a lor în "conflicte interetnice" la nivel naţional şi chiar de internaţionalizare a aşa-numitei "probleme etnice". Aceste acţiuni pot fi comparate cu alarmele false, iar autorii lor fac tot atât de mult rău ţării, societăţii în care trăiesc, ca şi acele elemente iresponsabile care dau telefoane anonime în ultimele zile anunţând existenţa unor încărcături explozive ce nu există. În viziunea fabricată de aceşti oameni, România ar fi o ţară străbătută de tensiuni latente şi de conflicte deschise.Dacă vom merge, însă, la nivelul relaţiilor umane directe, aşa cum frumos a descris aici domnul Vintilă, adică în viaţa de zi cu zi, vom constata că "bombele" anunţate nu există, că oamenii sunt mult mai puţin preocupaţi de deosebirile dintre ei, că sunt dornici de convieţuire paşnică, de cooperare, că pun în valoare o îndelungată experienţă comună.Există, în România, zone de puternică interacţiune interetnică (Transilvania, Banat, Dobrogea, dar chiar şi Bucureştiul cum aşa de bine s-a spus), în care oamenii convieţuiesc de secole în aceleaşi condiţii istorice. Acest lucru nu-i împiedică, însă, să-şi conserve identitatea etnică, chiar să o practice în viaţa de zi cu zi şi să o promoveze în noul climat democratic instaurat după 1989. Realitatea din aceste zone ale României ne dovedeşte că se poate, că buna convieţuire nu este o utopie, că se pot stabili relaţii interetnice civilizate, cooperante, 
neconflictuale, relaţii ce se bazează pe valorile general-umane, dar care nu duc la pierderea specificului etnic şi cultural al oamenilor.Convieţuirea interetnică îi "deranjează" poate pe unii interesaţi în escaladarea unor stări tensionate, în transformarea unor conflicte sociale în "conflicte etnice". Cea mai bună replică la aceste tendinţe este şi organizaţia dumneavoastră, întitulată, atât de sugestiv, "Armonia".Onorată asistenţă,Experienţa ne arată că mai ales tinerii sunt cei care înving prejudecăţile, se împrietenesc, se caută reciproc şi nutresc sentimente de afecţiune reciprocă, de multe ori împotriva unor prejudecăţi şi atitudini nefavorabile ale părinţilor.Câteodată, aceste prietenii se transformă în dragoste, găsindu-şi expresia firească în căsătorii.Pe lângă faptul că ele constituie, aşa cum s-a arătat, un fenomen social de mare amploare, cunoscut în întreaga lume, familiile mixte reprezintă o punte între culturi şi civilizaţii, o cale către o mai bună cunoaştere şi înţelegere; ele reprezintă un vector al viitorului, o treaptă spre o posibilă lume de mâine, în care, să sperăm, conflictele interetnice vor dispărea cu timpul.Ştim cu toţii, din experienţă, că familiile mixte nu au fost scutite de probleme datorate prejudecăţilor celor din jur, în primul rând ale comunităţilor etnice şi familiilor de provenienţă. Doamna Tucikov a prezentat câteva rezultate ale unor analize sociologice şi psihosociologice. Într-un climat de suspiciune şi ostilitate, tinerii de naţionalitate diferită care vor să se căsătorească resimt acut nevoia de aprobare şi recunoaştere socială. De multe ori, această nevoie nu le-a fost satisfăcută, provocându-le suferinţe inutile, care, în alte condiţii, ar fi fost evitate.Tocmai aici poate interveni cu succes Fundaţia "Armonia", a familiilor mixte din punct de vedere etnic din românia. Aprobarea socială a acestor familii mixte ar putea veni chiar din partea liderilor comunităţilor etnice, care să-şi exprime solidaritatea cu tânăra familie, acordându-le sprijinul lor moral.De asemenea, Fundaţia "Aarmonia" ar putea acţiona pentru o mediatizare pozitivă a căsătoriilor mixte, pentru crearea unei opinii publice favorabile, care să ducă la diminuarea prejudecăţilor şi a intoleranţei despre care s-a vorbit astăzi aici.Prima Întâlnire pe ţară a reprezentanţilor familiilor etnic-mixte reprezintă un semn că societatea civilă continuă să renască în românia, că procesul de reorganizare a acesteia este convingător. De asemenea, întâlnirea dumneavoastră 
dovedeşte că cetăţenii români ce aparţin minorităţilor naţionale simt nevoia să se exprime şi altfel, nu doar prin intermediul unor organizaţii mai mult sau mai puţin politice, mai mult sau mai puţin separatiste.Evenimentul de astăzi îmi întăreşte convingerea că viaţa reală, concretă, este întotdeauna triumfătoare, că adevărata înţelepciune produce nu doar cărţi bune, ci şi oameni buni, că bunul simţ şi simţul realităţii desfid orice teorii, doctrine şi ideologii care politizează nepermis de mult relaţiile dintre oameni, că aceste relaţii pot fi abordate şi în alţi termeni: cei ai vieţii practice, care este indestructibilă.Dumneavoastră, cei prezenţi în această sală, aţi înţeles că, fiind români, maghiari, germani, evrei sau romi, suntem în acelaşi timp oameni, că ne aflăm cu toţii în aceeaşi barcă - leagănul de ieri, de azi şi de mâine al civilizaţiei umane.Vă doresc succes de aceea în activitatea Fundaţiei pentru familiile mixte, sănătate şi viaţă lungă în bună înţelegere! 

Onorat auditoriu,Sunt bucuros că mă aflu la Iaşi, astăzi, când aniversăm 137 de ani de la înfăptuirea unui act crucial din istoria poporului nostru: Unirea Principatelor Române, la 24 ianuarie 1859. Este semnificativ că toţi istoricii noştri de referinţă sunt de acord asupra faptului că acest eveniment a reprezentat piatra de temelie a statului român unitar, suportul pe care s-a produs modernizarea amplă şi rapidă a societăţii româneşti. Pe aceste structuri iniţiale, consolidate printr-o operă de reorganizare legislativă, instituţională şi administrativă de-a dreptul impresionantă în timpul domniei lui Alexandru Ioan Cuza, s-a înălţat apoi edificiul întreg al unităţii noastre naţionale, consfinţit în 1918 la Alba Iulia.Cred că mediul ştiinţific pe care-l reprezentaţi dumneavoastră este potrivit pentru a evoca legătura, nu numai simbolică, dintre cele două date istorice - 24 ianuarie 1859 şi 1 decembrie 1918 -, legătură atât de profundă, încât, nu întâmplător, poporul nostru le cinsteşte cu aceeaşi consideraţie - ca pe sărbători naţionale. Hotărârile plebiscitare de la Chişinău, Cernăuţi şi Alba-Iulia din 1918 au fost prefigurate la Iaşi şi Bucureşti prin votul Adunărilor elective din 1859 - chiar dacă, aşa cum spunea Nicolae Iorga, România primei Uniri nu reprezenta decât "jumătate din realizarea idealului românesc". Vestea Unirii a fost întâmpinată, acum 137 de ani, cu o explozie de entuziasm popular, ca expresie a voinţei de unitate ce vibra atunci în întreg spaţiul românesc, în toate straturile societăţii. Era sentimentul viu al unităţii noastre de obârşie şi de limbă, de cultură şi istorie, ce dobândise forma modernă a conştiinţei naţionale, făurită pe temeiul legăturilor culturale şi politico-economice statornicite, de-a lungul veacurilor, între cele trei state româneşti.Ştiinţa istoriei ne impune exigenţa abordării fenomenelor vieţii sociale, mai vechi sau mai noi, în complexitatea şi procesualitatea lor organică. Din această perspectivă, evenimentul pe care-l aniversăm trebuie privit ca ansamblu, ca proces multidimensional, ce articulează, într-o ţesătură extrem de densă, filiaţii ideatice şi continuităţi substanţiale de secole şi milenii, cu pulsul înnoitor al epocii şi al continentului european, precum şi schimbări structurale în fizionomia internă a societăţii, elemente ce au determinat un nou cadru pentru existenţa noastră statală ca şi pentru echilibrul de forţe din zonă.Având în faţă acest tablou pe care mulţi dintre dumneavoastră l-aţi reconstituit 
în lucrări şi studii de specialitate, aş dori să mă refer, în acest scurt cuvânt evocator, nu atât la fapte şi evenimente, ci mai degrabă la câteva semnificaţii ale Unirii, semnificaţii ce se cer mereu actualizate, pentru că mesajul Unirii a avut şi continuă să aibă o rezonanţă profundă în etosul nostru colectiv.Aş remarca, astfel, semnificaţia comuniunii de idei şi interese dintre clasa politică şi societate, capacitatea generaţiei ce a înfăptuit Unirea de a utiliza cu iscusinţă contextul internaţional în slujba idealului naţional şi, poate, înainte de orice, învăţămintele ce rezultă pentru noi din această pildă a înaintaşilor, care au ştiut atunci, la ceas de răscruce, să pună interesele naţionale deasupra divizărilor partinice.Suntem angajaţi acum pe calea unei noi etape a tranziţiei spre modernitate şi a integrării în spaţiul european, care este spaţiul nostru de apartenenţă organică. Nu mă îndoiesc de faptul că pentru dumneavoastră sunt evidente nu numai deosebirile dintre cele două epoci, dar şi analogiile şi corespondenţele ce pot fi stabilite între procesele caracteristice ale celor două tipuri de tranziţii istorice. Aşa cum glorioasa generaţie a Unirii, călită în vâltoarea revoluţiilor paşoptiste, a ştiut să atragă de partea cauzei româneşti sprijinul unor cancelarii occidentale şi al opiniei publice internaţionale, manifestând o admirabilă solidaritate naţională, tot astfel şi noi - confruntaţi cu imperativul unor reforme radicale, de înfăptuirea cărora este condiţionată 
integrarea României în structurile lumii dezvoltate - trebuie să înţelegem că succesul acestui proces nu poate fi decât rodul colaborării politice şi al convergenţei pe platforma interesului naţional.Este mesajul esenţial pe care ni-l transmite momentul Unirii. Convergenţa de interese şi aspiraţii dintre popor şi grupurile diriguitoare ale societăţii a fost ilustrată cu strălucire de modul în care au acţionat reprezentanţii tuturor categoriilor sociale în Divanurile ad-hoc de la 1857, adevărate foruri cu reprezentativitate naţională. Această solidaritate a făcut ca dubla alegere a lui Alexandru Ioan Cuza ca domnitor al celor două Principate, la 5 ianuarie şi la 24 ianuarie 1859 - date la fel de importante -, să fie percepută ca un adevărat sufragiu popular.De aceea, subliniez în mod deosebit faptul că Unirea de la 1859 a fost şi un test de maturitate politică, trecut cu succes de clasa politică şi de naţiunea română în pragul modernităţii. Desigur, privind restrospectiv, afirmăm, de obicei, că Unirea celor două Principate era o necesitate internă, o consecinţă logică a prefacerilor sociale, economice şi politice pe care le-au iniţiat mişcarea lui Tudor Vladimirescu - de la a cărei declanşare se împlinesc în aceste zile 175 de ani - şi mişcarea paşoptistă în întreg spaţiul românesc. Evident, Unirea s-a înfăptuit pe suportul unor relevante acumulări istorice, de ordin economic, cultural şi spiritual, dar în esenţă, în conjunctura internaţională în care s-a produs, ea a fost rezultatul unei complexe acţiuni politice, profund conştientă şi organizată în plan strategic, o construcţie inteligentă, ridicată treaptă cu treaptă, pe măsură ce împrejurările o făceau posibilă.Să nu uităm că înfăptuirea Unirii a fost precedată de un efort stăruitor, de lucrarea înţeleaptă a oamenilor politici şi a cărturarilor, de o amplă desfăşurare de energii, prin care au fost dejucate numeroase rezistenţe externe. Să nu uităm că această acţiune a reuşit să învingă tendinţele hegemonice ale celor trei imperii ce dominau zona Europei Centrale şi de Sud-Est, să utilizeze într-un mod ingenios şi clarvăzător prevederile restrictive ale Convenţiei de la Paris şi rivalităţile dintre marile puteri garante, pentru a înfăptui efectiv şi deplin unirea celor două state româneşti. Desigur, Unirea a fost posibilă în climatul european ce devenea tot mai favorabil realizării idealului de unitate naţională al popoarelor din această parte a Europei; dar, trebuie să remarcăm că artizanii Unirii - dintre 
care nu pot fi uitaţi Kogălniceanu şi Cuza, Lascăr Catargiu, Vasile Alecsandri, Costache Negri, Vasile Boerescu, Barbu Catargiu, Ion C. Brătianu şi C. A. Rosetti - au dat un strălucit examen politic, atât în privinţa modului în care au înfăptuit acest act, cât şi prin îndrăzneala şi destoinicia dovedite în lupta diplomatică pentru recunoaşterea internaţională a statului român modern.Totodată, cred că este important să afirmăm că Unirea Principatelor nu a fost rezultatul unor aranjamente diplomatice şi conjuncturi pasagere,ci un proces sincronizat cu frământările majore ale Europei din secolul trecut, secol străbătut de forţa ideii naţionale ce avea ca ţel constituirea de state naţionale unitare, independente, în măsură să-şi hotărască destinele prin voinţă proprie. Românii au înscris în mod firesc acţiunea lor naţională în acest curs al vremii.Consecinţele Unirii de la 24 ianuarie 1859 au fost de o importanţă excepţională pentru destinul naţional, consecinţe care s-au concretizat în dezvoltarea generală a societăţii noastre şi în afirmarea ei pe coordonatele civilizaţiei moderne. Este potrivit să subliniem aici, la Iaşi - unde fruntaşii moldoveni au scris şi au înnobilat, cu fapta şi gândul, atâtea pagini emoţionante din calendarul izbânzilor româneşti - că unificarea statală s-a îngemănat cu procesul de modernizare a societăţii româneşti în toate componentele sale. Aşa cum s-a spus, la mijlocul secolului trecut, prin mişcarea paşoptistă şi prin realizarea Unirii, s-a schimbat 
axa de evoluţie a poporului român, schimbare ce a făcut posibilă ieşirea treptată a societăţii româneşti de sub arcada unui imperiu oriental şi anacronic, concomitent cu integrarea noastră efectivă în noul orizont al civilizaţiei moderne.Simbol şi arhitect al Unirii, domnitorul Alexandru Ioan Cuza a intrat deopotrivă în istorie şi legendă, ca întemeietor de aşezăminte politice şi juridice, sociale şi militare, de cultură şi de învăţământ, prin care a dat o nouă configuraţie ansamblului social. Acest "om al epocii", cum l-a definit Mihail Kogălniceanu, ni se relevă astăzi ca o personalitate emblematică. Într-un timp condensat, de circa şapte ani - la 11 februarie se împlinesc 130 de ani de la abdicarea la care a fost silit - el a introdus legi şi reforme fundamentale ce au sudat lăuntric noul organism al societăţii româneşti, au dat trăinicie Unirii şi au făcut-o ireversibilă. Mai mult, aşa cum am subliniat şi altă dată, prin viziunea strategică pe care i-a imprimat-o, Unirea n-a fost o simplă alăturare de teritorii, ci a produs efectiv o contopire a celor două state româneşti într-un organism strâns închegat, cu noi structuri politice, economice şi administrative, ce au redimensionat coordonatele evoluţiei noastre moderne. Insist asupra acestei semnificaţii, pentru că treptele unificării noastre statale - din 1859 şi din 1918 - au dus la formarea unui stat naţional, cu adevărat unitar - nu de factură federativă -, ca expresie a unităţii de viaţă istorică a neamului românesc.Acest tip de unitate se regăseşte organic în configuraţia statului român actual, aşa cum stipulează noua Constituţie democratică - stat naţional, unitar şi indivizibil, în care sunt asigurate drepturi egale pentru toţi cetăţenii săi, indiferent de apartenenţa lor etnică sau de altă natură. De aceea, în chip indiscutabil, proiectele autonomiste şi separatiste, de fragmentare teritorială pe criterii etnice, proiecte ce pun în discuţie sensul unităţii şi al integrităţii statului român sunt de neacceptat, fiind în dezacord cu datele definitorii ale realităţii noastre naţionale. Această realitate este însă pe deplin compatibilă cu buna convieţuire a tuturor cetăţenilor, statul de drept şi organizarea democratică a vieţii sociale garantând minorităţilor condiţii fireşti pentru ca acestea să-şi conserve şi să-şi afirme identitatea etnică. În acelaşi timp, cred că sunt în acord cu dumneavoastră afirmând că integrarea europeană nu presupune anularea identităţilor naţionale, ci articularea acestor 
dimensiuni complementare într-o nouă formulă a unităţii în diversitate.În noul context al civilizaţiei post-industriale ce se anunţă la orizont, noi trebuie să răspundem prin creaţii de performanţă, prin reforme care să ne permită valorificarea resurselor interne şi a capacităţii de a susţine o dezvoltare complexă a societăţii, în pas cu evoluţia economică, tehnologică şi culturală, consolidând stabilitatea şi unitatea societăţii româneşti, integritatea şi trăinicia statului naţional. Avem nevoie de un climat de stabilitate pe continentul nostru şi dorim să dezvoltăm în mod consecvent o politică de bună-vecinătate şi de cooperare cu statele din zonă, să contribuim la consolidarea încrederii reciproce şi a securităţii în Europa.Istoria ne ajută să ne cunoaştem pe noi înşine, să ne proiectăm viitorul cu realism şi să ne judecăm în chip adecvat potenţialul şi valorile pe care putem miza în competiţia dezvoltării de azi. Sunt convins, ca şi dumneavoastră, că Unirea este cheia de boltă a puterii noastre.Vă mulţumesc! 

Eminenta Voastră Reverendisim Secretar de Stat,Eminentele Voastre,Excelentele Voastre,Doamnelor şi Domnilor,Doresc să adresez pe această cale un călduros mesaj de salut şi de preţuire tuturor celor ce au contribuit la realizarea acestei importante expoziţii de documente referitoare la istoria poporului român, precum şi tuturor celor prezenţi la această festivitate.Cunoaşterea istoriei a fost o componentă organică a afirmării noastre ca naţiune în epoca modernă, o permanenţă formativă şi un izvor al conştiinţei de sine a românilor, un îndreptar etic al conştiinţei naţionale, în spiritul vechiului dicton Historia magistra vitae. Este un motiv de bucurie pentru noi faptul că Sfântul Scaun Apostolic păstrează cu grijă acest excepţional tezaur istoric, care ne înfăţişează pilduitor continuitatea culturală şi treptele devenirii noastre, interferenţa permanentă a spaţiului românesc cu mediul civilizaţiei europene.Prin stăruinţa nobilă a organizatorilor şi generozitatea dovedită de reprezentanţii Sfântului Scaun avem în faţă o oglindă expresivă a două milenii de istorie frământată, documente şi mărturii privitoare la începuturile creştinismului pe pământul de la Carpaţi şi Dunăre, precum şi la îngemănarea, de-a lungul veacurilor, a valorilor creştine cu spiritualitatea poporului român.Legăturile istorice dintre Cetatea Eternă şi meleagurile Daciei Romane - temelia pe care s-a zidit fiinţa neamului românesc - îşi îmbogăţesc semnificaţia prin faptul că Vaticanul a păstrat dovezi grăitoare despre lucrarea spirituală începută de fratele Sfântului Petru, Apostolul Andrei, care a răspândit pentru prima dată învăţătura creştină pe pământurile noastre."Monumenta Romaniae Vaticana", mărturii despre români păstrate în arhivele Vaticanului, începând cu unele înscrisuri din veacurile doi-trei ale erei creştine şi până la Atlasul României Mari din perioada interbelică, sunt acum în faţa noastră, orânduite în această magnifică sală a Bibliotecii Sixtine, gata să dea seamă de statornicia poporului nostru întru dreapta credinţă, de contribuţia sa creatoare la naşterea şi dăinuirea civilizaţiei europene, de voinţa sa - dovedită în timp - de a construi împreună cu toate popoarele o lume a păcii şi a bunei înţelegeri.Mulţumim Sanctităţii Sale, Papa Ioan Paul al II-lea, pentru căldura cu care găzduieşte în casa Sfântului Petru, acest patrimoniu al istoriei naţionale a românilor şi al spiritualităţii creştine.E o datorie pentru noi toţi de a preţui cum se cuvine efortul ştiinţific şi uman 
al domnului profesor Ion Dumitriu-Snagov, care a pregătit, cu dăruire şi competenţă, această expoziţie, având şi sprijinul generos al Arhiepiscopiei romano-catolice din Bucureşti.Mulţumim Eminenţei Sale Cardinalul Luigi Poggi şi colaboratorilor săi pentru strădania, bunăvoinţa şi interesul arătate acestei manifestări menite să deschidă, spre cunoaştere şi preţuire, momente cruciale ale istoriei româneşti.Mulţumim Eminenţelor şi Excelenţelor Voastre şi tuturor celor de faţă pentru onoarea de a fi prezenţi la deschiderea acestei expoziţii ce reconstituie imaginea vieţii noastre istorice şi interesul arătat în decursul timpului de Sfântul Scaun faţă de poporul nostru, ce poartă sigilul Romei în spaţiul Europei centrale şi răsăritene.Fie ca această expoziţie să îmbogăţească opera de cunoaştere a adevărului istoric şi să contribuie la strângerea legăturilor dintre noi, în climatul de astăzi al cooperării, aşa cum ne îndeamnă şi spiritul acestei manifestări. 

Domnule Preşedinte al Curţii Supreme de Justiţie,Doamnelor şi Domnilor magistraţi,Onorată asistenţă,Folosesc prilejul deschiderii noului an judiciar pentru a vă transmite dumneavoastră, şi prin dumneavoastră întregului corp al magistraţilor români, gânduri bune şi urări de satisfacţii profesionale şi personale.Este un adevăr incontestabil faptul că între realităţile determinate de transformările revoluţionare de după decembrie 1989 se află şi aceea a instaurării statului de drept şi a preeminenţei dreptului în cadrul unei societăţi bazată pe libertatea şi egalitatea cetăţenilor săi.Într-o asemenea societate este firesc să se afirme cu putere dreptul şi să crească în importanţă activitatea juridică. În dialectica cotidiană a acestei realităţi, juriştii nu pot fi decât o forţă activă.Schimbările structurale, de natură legislativă şi instituţională, care vizează puterea judecătorească, pun în centrul atenţiei opiniei publice prestaţia calitativă a activităţii complexe de administrare a justiţiei.Dintotdeauna, justiţia a fost expresia necesităţii primordiale de ordine şi echilibru, necesităţi întemeiate pe condiţiile efective ale vieţii în comun şi ale coexistenţei libertăţilor.Pentru a-şi fructifica drepturi şi interese legitime, oamenii se află de multe ori în situaţia de a apela la justiţie. Numărul mare de cauze aflate pe rolul instanţelor judecătoreşti, la care s-a referit şi Preşedintele Curţii Supreme, vine să ateste faptul că împărţirea dreptăţii a devenit un serviciu public de primă necesitate. În această lumină, chestiunea calităţii prestaţiei judecătorului priveşte atât organele puterii judecătoreşti, cât şi societatea în ansamblul său.Consider că este bine să reamintim necesitatea de a face efective principiile de echitate şi justiţie, de legalitate şi imparţialitate, pe care trebuie să se întemeieze activitatea juridică, cu atât mai mult în aceste momente de prefaceri pe care le parcurge societatea românească şi de aliniere la standardele europene în materie.Receptând actul de justiţie, oamenii reacţionează în moduri diverse. În ce priveşte instituţia Preşedinţiei, primim săptămânal de la oameni memorii, scrisori, plângeri în legătură cu experienţa lor vis-a-vis de modul în care li s-au soluţionat acţiuni de către instanţe. Se degajă în multe situaţii un sentiment de insatisfacţie faţă de unele decizii juridice sau faţă de relativa încetineală a soluţionării pricinilor. Asemenea împrejurări pot să arunce o lumină nefavorabilă asupra imaginii generale 
a statului de drept în România şi, în particular, asupra dreptului esenţial al omului de a avea acces la o judecată dreaptă. Organele justiţiei - Consiliul Superior al Magistraturii, Ministerul Justiţiei, Parchetul General - au o mare responsabilitate în prevenirea unor asemenea situaţii şi în selecţionarea magistraţilor pe criterii de performanţă profesională.Totodată, doresc să subliniez necesitatea participării hotărâte a justiţiei în combaterea fenomenelor anti-sociale. Societatea se confruntă, din păcate, cu numeroase asemenea manifestări şi cu o accentuată diversificare a paletei infracţionale concomitent cu amplificarea numărului lor. Mulţi dintre semenii noştri sunt tentaţi să confunde libertatea cucerită cu liberul arbitru, cu libertatea de a nesocoti normele juridice. Se exploatează, în mod, abuziv cadrul democratic al vieţii noastre publice de către indivizi certaţi cu legea sau, ceea ce este mai grav, de către grupuri infracţionale organizate.Personal, sunt încrezător în capacitatea şi voinţa corpului magistraţilor de a reacţiona cu toată hotărârea împotriva acţiunilor care pun în pericol ordinea de drept şi de a acţiona legal în aşa fel încât să se asigure faţă de oricine o eficacitate echitabilă a normelor juridice, nimeni nefiind mai presus de lege. Cred, de asemenea, că se impune o mai bună corelare a eforturilor tuturor organelor competente în lupta pentru apărarea ordinii publice, a ordinii de drept, o conlucrare legală mai atentă, precum şi o antrenare a 
organismelor societăţii civile.Doamnelor şi domnilor,Se vorbeşte mult, în ultimul timp, despre statutul magistratului şi despre nevoia asigurării unor condiţii decente de muncă şi de viaţă pentru aceştia.Cunosc faptul că organizarea judecătorească are ca principiu independenţa judecătorului, inamovibilitatea sa fiind unul din mijloacele importante pentru realizarea acestui principiu. Inamovibilitatea este un principiu de ordin constituţional. Acordarea inamovibilităţii se face, potrivit legii, în condiţiile de selecţie stabilite de Consiliul Superior al Magistraturii. Existenţa acestor criterii este necesară pentru a se împiedica transformarea principiului într-un privilegiu, la adăpostul căruia să se ascundă incompetenţa sau abuzul.Până în prezent, pe baza propunerilor înaintate de Consiliul Superior al Magistraturii, au fost emise decrete prin care s-au numit magistraţii de la Curţile de Apel şi de la tribunale. Funcţionează, deci, în regim de inamovibilitate, judecătorii de la aceste instanţe şi, respectiv, în regim de stabilitate, procurorii de pe lângă acestea. Numărul lor este de circa 1500 magistraţi. Urmează ca într-un termen scurt să fie făcute propuneri şi pentru numirea prin decret a magistraţilor de la judecătorii (circa 1300 judecători şi 730 procurori). În acest fel se va încheia procesul, punându-se capăt şi speculaţiilor pe această temă.Cunoaşteţi faptul că este în fază avansată la parlament un proiect de lege care vizează îmbunătăţirea salarizării corpului magistraţilor. Am discutat aceste aspecte cu Consiliul Superior al Magistraturii şi cu alţi reprezentanţi ai autorităţii judecătoreşti. Se vor găsi şi în acest plan soluţii legale mai apropiate de doleanţele exprimate, dar, bineînţeles, la nivelul posibilităţilor societăţii noastre în momentul de faţă. Rămân încă nerezolvate, în special pentru instanţele din Capitală, o seamă de chestiuni legate de amenajarea sediilor. Cred că şi în Capitală, cu toate greutăţile, se puteau găsi unele soluţii, dacă s-ar fi depus insistenţele corespunzătoare. Am în vedere, în mod special, mutarea membrilor Parchetului în spaţiul ce le stă la dispoziţie, care trebuie, însă, finalizat, amenajat, micşorând astfel presiunea asupra spaţiului din Palatul de Justiţie.În final, doresc să salut prezenţa alături de dumneavoastră, înalţii magistraţi de la Curtea Supremă de Justiţie, a membrilor Curţii Constituţionale, a reprezentanţilor Curţii de Conturi, a colegilor dumneavoastră de la Curţile de Apel sau de la tribunale, 
ca şi a reprezentanţilor notariatelor publice şi avocaturii.Vă doresc tuturor un an bun şi vă asigur de sincerele mele sentimente de simpatie şi de apreciere pentru nobila dumneavoastră activitate. 

Avem satisfacţia să sărbătorim un mare scriitor român care păşeşte, cu triumful şi seninătatea proprii marilor creatori, în cel de-al şaizecilea an al vieţii. Mai mult decât în cazul oricărui scriitor român contemporan, virtuţile artei lui Marin Sorescu, atât de binecunoscute şi de apreciate de către noi, cei de-acasă, au reuşit să se impună în spaţiul culturii universale cu o fermitate şi un prestigiu incontestabile.Poetul Sorescu este cel care a ştiut, cu forţa talentului său, să ridice un mic sat românesc din câmpia Doljului, Bulzeştii, la rangul de sat universal, aşa cum,în urmă cu un secol, făcuse numai marele Creangă.Dramaturgul Sorescu, pe de altă parte, este cel care a sincronizat literatura dramatică românească de după anii '60 cu marea dramaturgie modernă universală, aducând cu sine o viziune de o tulburătoare noutate.Iată numai două aspecte care ne îndreptăţesc să fim mândri că România are astăzi un reprezentant atât de strălucit în câmpul literelor şi al culturii mondiale.Insă Marin Sorescu mai este şi din alt punct de vedere un real simbol. El reprezintă la cel mai înalt nivel artistic potenţele creatoare ale lumii noastre ţărăneşti. Creator al unui univers rural de o pregnantă autenticitate, comparabil cu acela al lui Marin Preda din Moromeţii, autorul celebrului ciclu la Lilieci este, în aceeaşi măsură ca şi Preda, produsul civilizaţiei milenare a satului românesc.Anvergura operei soresciene este, fără îndoială, una universală, în pofida a ceea ce susţin, uneori cu obstinaţie, detractorii săi. In treacăt fie spus, nici unul dintre spiritele mari ale culturii şi ştiinţei româneşti nu a fost scutit de asemenea tratamente, aşa încât ele tind să devină, paradoxal, o normă a recunoaşterii valorii.Judecata dreaptă ne arată însă altceva. De aceea cred că este momentul să-i mulţumim lui Marin Sorescu pentru opera sa pusă în slujba propăşirii culturii româneşti şi să-i aşteptăm în continuare cu nerăbdare fructele preţioase ale vigurosului său talent. 

Aniversarea a 45 de ani de la înfiinţarea Editurii Militare îmi oferă prilejul să vă felicit şi să vă doresc succes, în continuare, în activitatea cultural-ştiinţifică pe care o desfăşuraţi în slujba armatei şi a ţării.De la înfiinţarea sa, Editura Militară şi-a îmbogăţit treptat sfera de activitate, şi-a diversificat preocupările, grupând în jurul său un valoros corp de specialişti, fapt care i-a permis să se afirme, în timp, ca o veritabilă instituţie de cultură naţională, publicând numeroase lucrări de teorie militară, precum şi apreciate culegeri de documente şi sinteze referitoare la istoria militară a poporului român.Innoirile aduse organismului militar după Revoluţia din Decembrie 1989 au înscris şi Editura Militară pe drumul aspiraţiei către o structură specifică unei instituţii moderne, atât de necesare într-o perioadă de reaşezări care nu pot avea loc fără a cunoaşte ce se întâmplă în lume, ce experienţe s-au acumulat în ţările dezvoltate. Este contextul care favorizează plasarea Editurii Militare în peisajul spiritual al armatei şi societăţii româneşti cu lucrări valoroase de ştiinţă militară, pregătire de luptă şi de specialitate, educaţie patriotică, juridică şi ostăşească, lucrări de literatură ştiinţifico-tehnică, istorie şi tradiţii de luptă ale armatei, beletristică originală şi traduceri din literatura universală.Sunt convins că şi în viitor conducerea armatei va stimula activitatea editorială, va încuraja profesionalismul şi competenţa personalului din acest sistem, va găsi resursele necesare modernizării şi perfecţionării funcţiilor sociale ale Editurii Militare.La această aniversare, doresc întregului personal al Editurii Militare multă sănătate, putere de muncă, precum şi cât mai multe împliniri în nobila sa misiune culturală. 

Stimaţi Oaspeţi,Doamnelor şi Domnilor,Europa modernă, cea care stă să treacă pragul secolului XXI, Europa marilor instituţii - Uniunea Europeană, Uniunea Europei Occidentale, Consiliul Europei, O.S.C.E, Alianţa Nord Atlantică -, Europa cu vocaţia deschiderii şi integrării de la Atlantic la Urali, această Europă, ai cărei cetăţeni suntem, nu ar fi fost posibilă fără gândul vizionar al spiritelor sale luminate, fără tăria de caracter a marilor săi oameni politici, fără eforturile uriaşe ale milioanelor sale de cetăţeni, care, la sfârşitul celui de al II-lea Război Mondial, au făcut să reînvie speranţa unor vremuri în care Pacea, iar nu Războiul, să dicteze regulile convieţuirii între naţiuni. Fundamentul politic al acestui demers a fost aşezat de marii oameni de stat ai Franţei şi Germaniei, generalul De Gaule şi cancelarul Adenauer, care, atunci când rănile războiului erau încă deschise, au avut puterea să facă din reconcilierea istorică a celor două ţări, piatra de temelie a noului edificiu european.Abia la o jumătate de secol de la declanşarea procesului care a făcut posibilă Europa modernă, abia după destrămarea teribilei Cortine de Fier care a împărţit-o artificial între Est şi Vest, abia acum, odată cu recuperarea identităţii sale, Europa, în ansamblu, este în măsură să continue opera istorică de reunificare economică, de structurare politică şi refacere a integrităţii sale ca spaţiu de spirit şi civilizaţie.Iniţiativa de reconciliere istorică pe care România a propus-o Ungariei este parte integrantă a acestui proces. Câteva lucruri sunt esenţiale pentru a înţelege sensul de profunzime al acestei iniţiative.În primul rînd, ea nu este concepută doar ca o "încheiere de conturi" cu trecutul. Relaţiile româno-ungare, cu o istorie de secole, au cunoscut şi perioade bune şi perioade rele, ca de altfel relaţiile dintre multe alte ţări ale continentului. Trecutul nostru nu este neapărat mai "încărcat" decât al altor state vecine, răscolite de tumultul istoriei. Oricât de tragic în anumite momente, acest trecut aparţine istoriei. Tratatele care au aşezat ordinea europeană, după Primul şi după cel de al II-lea Război Mondial, la care România şi Ungaria sunt parte, definesc fără echivoc situaţia juridică şi internaţională a celor două state şi nici o forţă politică responsabilă nu poate să conteste actuala situaţie de facto şi de jure. Există, din nefericire, o recrudescenţă a extremismelor de tot felul, în Europa de azi, iar Ungaria şi România nu au fost scutite 
nici ele de apariţia unor pseudo-politicieni, figuri lipsite de simţul măsurii şi al istoriei, gata să reînvie teze cu iz revizionist şi ultra-naţionalist. Depinde de forţa internă a scenei politice din fiecare din cele două ţări ca asemenea voci să rămână singulare şi fără ecou. Iniţiativa de reconciliere istorică ar putea fi unul din instrumentele cele mai eficace prin care, într-un efort comun, asemenea voci stridente pot fi reduse la tăcere. Nu este de mirare, deci, că ele au fost primele care s-au ridicat împotriva acestei iniţiative, încercînd să creeze presiuni politice şi psihologice asupra guvernelor şi altor forţe politice, în încercarea de a-i pune cât mai multe piedici în cale.Orizontul iniţiativei româneşti, însă, este departe de a se limita la asemenea aspecte. Trecutul şi resurecţia unor forţe nefaste ale trecutului nu ne interesează decât în măsura în care pun cu claritate în faţa noastră greşelile care trebuie evitate în viitor. Nu o încheiere de conturi, deci, este misiunea noastră, căci de aceasta se ocupă istoria însăşi, ci un mănunchi de principii şi măsuri concrete care să facă posibil un viitor în care erorile trecutului să nu mai fie posibile. Acesta este unul din sensurile majore ale iniţiativei româneşti de reconciliere istorică cu Ungaria.Iniţiativa de reconciliere istorică propusă de România nu poate fi înţeleasă nici ca simplu remediu al unor "maladii ale prezentului". Odată cu noua perspectivă deschisă ţărilor noastre de ruperea barierelor ideologice 
artificiale şi fixarea ca obiectiv politic esenţial a integrării în structurile europene şi euro-atlantice, România şi Ungaria au găsit, în mod natural, multe puncte de comunicare şi cooperare. În ultimii şase ani, relaţiile economice dintre cele două ţări s-au dezvoltat constant, iar în perspectiva pregătirii comune pentru integrare în Uniunea Europeană, atât substanţa cât şi formele cooperării bilaterale sunt tot mai bogate. În planul liberei circulaţii a persoanelor, graniţa dintre cele două ţări ale noaste s-a transformat în ultimii şase ani dintr-o linie de separaţie, într-o punte de legătură. În planul relaţiilor de securitate, România şi Ungaria au fost primele care să pună în aplicare măsuri avansate de sporire a încrederii, cum este cazul iniţiativei Cer Deschis, urmată ulterior de alte acorduri şi măsuri de cooperare pe plan militar care au determinat o situaţie de normalitate şi încredere în relaţiile bilaterale. Chiar şi pe plan politic, comunicarea directă între diferitele forţe ale spectrului politic românesc şi ungar, între Guvernele, Parlamentele şi instituţiile societăţii civile din cele două ţări sunt tot mai intense, indicând preocuparea constantă pentru îmbunătăţirea climatului de cooperare. Iniţiativa şi fazele desfăşurate până acum ale negocierii unui nou Tratat bilateral de bază nu sunt altceva decât o expresie a acestor evoluţii, pe ansamblu, pozitive. Iată de ce, iniţiativa de Reconciliere istorică, propusă de România, trebuie privită nu ca un remediu la "probleme curente", ci ca un efort conjugat de a deschide o perspectivă nouă, structural diferită, acestor relaţii. O perspectivă în care preocuparea pentru construcţie, pentru integrarea comună în Europa să se facă firesc, fără obstacole artificial create, de problemele inerente oricărei vecinătăţi şi cooperări.Fără să ignore problemele trecutului sau pe cele ale prezentului, Iniţiativa de reconciliere istorică propusă de România, este un act politic nu doar consacrat viitorului, ci care doreşte să consacre un anumit viitor. Un viitor în care România şi Ungaria să poată deveni parteneri deplini ai proceselor de integrare la scară europeană, un viitor în care România şi Ungaria să fie nu doar "beneficiari" ai securităţii instituţiilor europene, ci creatori, în comun, ai securităţii într-o zonă deosebit de importantă a Europei, un viitor în care identitatea culturală şi de civilizaţie a românilor şi maghiarilor să devină un bun cultural şi de civilizaţie al Europei.Drumul acesta nu este 
nici mai lung şi nici mai greu decât multe altele, pe care România şi Ungaria le-au parcurs împreună, înfruntând vicisitudinile istoriei. Acum este momentul şi acum există şansa ca România şi Ungaria, angajîndu-se pe calea acestei iniţiative, să contribuie decisiv şi pozitiv la istoria viitoare a Europei. Obstacole reale există, dar ele nu sunt nici insurmontabile, nici implacabile fatalităţi.Din această perspectivă, reconcilierea istorică franco-germană, pe care o evocăm pentru exemplaritatea ei, capătă pentru noi adevărata şi deplina sa relevanţă, pentru procesul pe care România îl propune Ungariei, nu atât şi nu în primul rând la nivelul unora sau altora dintre măsurile concrete ce trebuie urmate, cât prin viziunea superioară a oamenilor politici care au iniţiat-o, prin înălţimea perspectivei pe care a oferit-o viitorului. Prin sine însăşi, iniţiativa nu rezolvă nemijlocit problemele, ea reprezintă însă un prag istoric, pe care sper, pentru binele comun al popoarelor noastre, că oamenii politici responsabili vor găsi tăria de a-l trece. Ea este, poate, mai mult un prag psihologic decât unul strict politic, dar, odată trecut, el ne va deschide calea pe care, împreună, va trebui să o parcurgem pentru a deveni parte integrantă a spiritului şi realităţii Europei secolului XXI. 

În primul rând, vă mulţumesc pentru urare şi, de asemenea, pentru invitaţia de a participa la această emisiune în această zi. Mi-aş dori ca anul 1996 să fie pentru toţi - pentru ţară, pentru toţi cetăţenii ei -, în ciuda faptului că este un an electoral, care inevitabil va determina un anumit climat mai încins, un an, totuşi, de consolidare a unor elemente pozitive, constructive, de aşezare, de stabilizare a vieţii, în ansamblu, a cetăţenilor ţării, iar pe plan economic să putem să punem bazele unei redresări şi îmbunătăţiri a nivelului de trai pentru oamenii de rând. Am decis să îmi rezerv prima parte a zilei porţilor deschise la Cotroceni, deci să fiu la locul de muncă şi să-i aştept pe toţi cei care doresc să vină. Da, fiecare primăvară este dătătoare de speranţe, adică primăvara este anotimpul înnoirii, înnoirii naturii şi speranţelor, mai ales, spre mai bine. Cred că acest sentiment al dorinţei spre mai bine şi al speranţei reînnoite este un sentiment general uman şi un sentiment mai ales pentru populaţia acestei ţări atât de greu încercată, şi eu împărtăşesc această speranţă a tuturor. În general, femeile suportă mai mult dificultăţile prin care trece ţara în momentul de faţă, dar, îndeobşte, cred că ele au avut această soartă, nu totdeauna favorabilă, de a purta greul. În afara problemelor cu care se confruntă de regulă orice cetăţean, ele mai au şi povara familiei, povara creşterii copiilor şi, în momente din acestea mai grele, resimt chiar mai mult decât bărbaţii aceste dificultăţi, şi sunt supuse unor presiuni mai mari. Am remarcat că femeile sunt mai puternic afectate de şomaj, şi, după cum constat, în contactele pe care le am, de regulă ele sunt cele care duc greul. Cred că este o datorie de suflet, de conştiinţă a noastră, a tuturor, să gândim şi să facem mai mult pentru femei. Exprim cele mai calde sentimente, pentru că am avut, totdeauna, şi am sentimente deosebite de preţuire şi stimă pentru femei, şi, aşa cum spuneaţi, ele nu se bucură, întotdeauna, de atenţia necesară nici din partea soţilor, uneori, nici din partea colegilor de muncă, nici din partea mediului social, şi este nedrept. De aceea, eu aş vrea să le transmit, pe această cale, întreaga mea preţuire, sentimente calde de solidaritate şi speranţa de mai bine. Sunt mai frecvenţi trandafirii în ultima vreme şi cred că această floare este şi un simbol semnificativ. Da. Mulţumesc foarte mult. Muzică clasică sau... Totuşi să aleg ceva din repertoriul românesc: "Balada" lui Ciprian Porumbescu. 
Vă mulţumesc. 

Este un lucru esenţial că cele două ţări, care au avut o istorie destul de îndelungată de confruntări, au găsit calea reconcilierii, după cel de-al doilea război mondial - iar acesta a fost războiul în care Germania a ocupat Franţa - şi, în condiţiile în care în memoria francezilor persista perioada de ocupaţie germană, după aceasta, Germania având statutul unei ţări ocupate de învingători, printre care şi francezii. Putem să înţelegem momentul psihologic, când Adhenauer şi De Gaulle au avut curajul să deschidă această nouă pagină a istoriei, a trecerii de la o istorie de confruntări spre o istorie a cooperării şi bunei vecinătăţi între cele două ţări.Cred că, din acest punct de vedere, şi noi avem o istorie complicată, cu multe elemente negative. Dar există şi o istorie continuă a relaţiilor de vecinătate, există schimburi interumane foarte intense între români şi unguri. De ce noi, românii şi ungurii, nu am putea să facem acelaşi lucru? De ce să nu folosim această experienţă? Desigur, avem problemele noastre proprii. Dar, ca simbol al posibilităţii politice de a realiza buna vecinătate şi cooperarea între două ţări - care au avut o istorie destul de complicată, poate chiar mai complicată decât cele două ţări ale noastre - putem urma acest exemplu. Desigur, totdeauna există diferenţe. Există diferenţe între toate ţările, ca şi pe plan naţional. Dar în ciuda acestui lucru, există modele, există posibilităţi în Europa contemporană pentru promovarea relaţiilor de bună înţelegere, de bună vecinătate şi de cooperare. De ce nu? Alsacia şi Lorena constituie o zonă unde au fost totdeauna nemţi. Alsacienii sunt de origine germană. Se găsesc şi francezi în zona KĂśln-ului a Saar-ului şi altele. Există, deci, probleme. Problemele sunt amplificate de factorii politici, însă nu există propriu-zis o problemă a minorităţilor. Problema centrală este cea a modernizării societăţilor noastre. În cadrul problemelor unei dezvoltări moderne, cele două ţări ale noastre trebuie să se integreze într-un proces general care are loc pe plan continental, integrare economică, culturală, politică, unde aceste probleme concrete ale minorităţilor îşi vor găsi soluţii. Numai într-un cadru democratic aceste probleme vor putea fi soluţionate.Cred că am făcut paşi decisivi în această direcţie, a realizării unui cadru fără nici un fel de îngrădiri pe plan juridic şi pe plan politic care asigură posibilitatea afirmării identităţii naţionale - un cadru democratic, un cadru de participare comună 
a tuturor cetăţenilor la dezvoltarea generală a ţării, care să răspundă intereselor tuturor cetăţenilor. Acest lucru este valabil pentru ambele ţări. Dacă vrem ca ele să se încadreze în procesul general al progresului contemporan - tehnologic, economic, social -, să se integreze în acest proces european, trebuie să depăşim prejudecăţile care domină încă gândirea oamenilor. Depinde de existenţa unei voinţe politice reale în acest scop. Sunt gata mereu să susţin orice iniţiativă în această direcţie. Aceasta era, de altfel, ideea iniţiativei pe care am lansat-o anul trecut în problema reconcilierii istorice dintre România şi Ungaria. în momentul de faţă, am înregistrat chiar unele semnale pozitive. Desigur, există încă anumite rezerve, şi de o parte şi de cealaltă. Însă, consider că au fost făcuţi paşi semnificativi în negocierile dintre reprezentanţii celor două ministere de externe.Cred, de asemenea, că trebuie să promovăm activităţi ca acstea care au avut loc în aceste zile la Bucureşti, care să asigure dialoguri permanente pentru a putea depăşi reticenţele care există în mentalitatea oamenilor. Cred că vom găsi soluţii, întrucât viaţa însăşi ne impune acest lucru. Pot să adaug - şi aceasta este aprecierea pe care am văzut că o susţin şi Primul ministru Horn şi ministrul KovĂĄcs - că, în realitate, între cele două ţări ale noastre există un climat pozitiv al relaţiilor. Mai ales după evenimentele din 1989, după Revoluţia română din decembrie 1989, există o evoluţie pozitivă pe 
toate planurile. Avem relaţii economice, culturale. A fost lichidată situaţia dinainte cu frontiera închisă între cele două ţări. Acum circulaţia liberă a cetăţenilor constituie o realitate. Aceasta, desigur, oferă noi posibilităţi şi o nouă bază pentru buna înţelegere între cele două ţări. Am semnat deja un asemenea tratat cu Bulgaria. Și, am semnat multe alte tratate. Acum au loc discuţii cu Ungaria, Ucraina, Rusia şi Moldova. Există posibilităţi să semnăm cu Ungaria. De ce nu? S-ar putea să existe şi o altă evoluţie; s-ar putea ca tratatul cu Ucraina să fie semnat înainte. Aceasta depinde de evoluţie negocierilor. Dar, acest lucru nu are nici o importanţă. Nu facem claamente privind relaţiile noastre cu diverse ţări sau cu vecinii. Dorim să avem relaţii cu toţi vecinii noştri, cu toate ţările din această zonă. Cred că este un interes comun şi că, din acest punct de vedere, există o abordare comună a ambelor ţări, România şi Ungaria, în ceea ce priveşte dorinţa noastră de a ne integra în Uniunea Europeană şi în NATO. Ambele ţări sunt membre asociate ale Uniunii Europene. Am avut posibilitatea să ne întâlnim la reuniunile la nivel înalt de la Essen, de la Cannes, de la Madrid. De asemenea, la NATO suntem asociaţi prin Parteneriatul pentru Pace. Deci, avem relaţii active cu cele două organizaţii şi ambele noastre ţări doresc să devină membre ale acestora. Cred că cooperarea noastră bilaterală va putea să ajute ambele ţări pentru a se pregăti mai bine în vederea intrării împreună în cele două organizaţii. Cred că acesta este un mod incorect de abordare a problemelor. Chiar am subliniat această idee la reuniunea la nivel înalt a Uniunii Europene de la Madrid. Nu este bine şi nu este de ajutor nici unei ţari din această zonă dacă acum se discută despre care ţară intră prima şi care mai târziu. Uşile trebuie să fie deschise tuturor acestor ţări. Pentru noi, acum, preocuparea principală nu trebuie să fie competiţia - care va fi primul, al doilea, al zecelea. Dimpotrivă, trebuie să dezvoltăm un climat de solidaritate şi de cooperare comună pentru a ne pregăti împreună pentru această perspectivă a integrării. Repet ceea ce am spus. Opinii de acest fel pot fi găsite în toate ţările: cine va fi primul, cine va fi preferatul. Consider că nu este corect din punct de vedere politic. Noi trebuie să cooperăm între noi, întrucât întreaga zonă este importantă pentru Europa, în general, iar rolul Europei, ca un continent unit, în dezvoltarea globală, mondială constituie o problemă 
de interes comun pentru toţi. Prin urmare nu trebuie acum să ne preocupe această problemă a concurenţei de a fi primii în integrare. Din contră, ceea ce trebuie să domine gândirea noastră politică este dezvoltarea planului şi a cadrului de cooperare zonală, ca un element de integrare generală continentală. Am ascultat părerilor diferiţilor participanţi. Toţi erau mulţumiţi. Consider că întâlniri ca aceasta pot contribui realmente la procesul de reconciliere şi de dezvoltare a cooperării între ambele ţări. Reconcilierea va fi un proces. Nu este vorba de o decizie, o declaraţie, de un tratat care să poată rezolva toate problemele. Trebuie încurajat un proces general şi menţinut un dialog permanent în aceste probleme. Or, din acest punct de vedere, Conferinţa a reprezentat, cred, o astfel de contribuţie la acest dialog. 

De sărbătoarea sfântă a eliberării poporului evreu din robia faraonică, cunoscută ca prăznuire a Pesahului, adresez conducerii şi membrilor Federaţiei Comunităţilor Evreieşti din România calde felicitări şi urări de viaţă îndelungată şi prosperă.Este cunoscută contribuţia activă a populaţiei evreieşti la propăşirea ţării, la apărarea independenţei şi suveranităţii ei şi ne bucurăm că şi în zilele noastre este prezentă la refacerea şi consolidarea economiei, la dezvoltarea ştiinţei şi culturii, la promovarea în lume a mesajului românesc de pace, înţelegere şi omenie.Folosesc şi acest prilej pentru a reînnoi hotărârea mea de a acţiona, în continuare, în vederea asigurării egalităţii în drepturi şi a libertăţii religioase pentru toţi cetăţenii aparţinând minorităţilor etnice şi religioase din ţara noastră şi de a combate cu fermitate orice tendinţă de discriminare. In acelaşi timp, vom stimula buna convieţuire între toţi membrii societăţii noastre, indiferent de apartenenţa lor etnică sau religioasă.Animat de astfel de gânduri, vă doresc un Pesah fericit şi vesel.

Vă mulţumesc, în primul rând, pentru invitaţie. Vă mulţumesc pentru felicitări şi pentru prilejul pe care mi-l oferiţi de a avea acest dialog. Apreciez prezenţa studioului dumneavoastră, a PRO TV-ului, în viaţa noastră publică. România este, poate, ţara din centrul Europei care are cele mai multe posturi de televiziune şi radio private în momentul de faţă. Şi PRO TV-ul şi-a făcut o intrare promiţătoare. Cred că este un climat favorabil şi pentru societatea publică de televiziune. Competiţia în care sunt angajate cele două canale publice şi posturile private de televiziune îndeamnă la calitate. Deci sunt două componente ale întrebării dumneavoastră. Întâi, aţi vorbit despre oscilaţii şi viraj. Cred că orice analist de bună-credinţă, dacă studiază poziţiile mele oficiale şi declaraţiile publice, începând cu documentul Revoluţiei române pe care l-am făcut cunoscut în noaptea de 22 decembrie 1989, continuând cu problemele majore, cu prima prezentare a programului propriu, după alegerile din '90, şi cuvântul de învestitură în faţa parlamentului ales atunci, care vorbeşte despre orientarea noastră privind politica externă - deschiderea largă spre lume şi, inclusiv, implicarea în procesele de integrare în context european - nu poate să vadă nici un fel de oscilaţie şi de viraj în toată această perioadă. Acelaşi lucru se poate vedea, în continuare, în toată evoluţia noastră, în toată activitatea concretă desfăşurată, în toţi aceşti ani, pentru apropierea de instituţiile europene şi integrarea în structurile europene.Cred că anul 1994 a fost, din acest punct de vedere, anul european al României, care s-a concretizat prin intrarea noastră în structurile europene. Mă refer la primirea în Consiliul Europei, la asocierea la Uniunea Europeană, la legăturile noastre cu NATO şi cu UEO. La Essen, a fost prima noastră participare în calitate de ţară asociată. La această reuniune la nivel înalt a Uniunii Europene s-a prezentat o strategie - oferta Uniunii Europene adresată ţărilor asociate. Anul 1995 a marcat, cred, un moment politic major, din acest punct de vedere, în ceea ce priveşte aderenţa şi suportul politic al tuturor forţelor politice parlamentare, al partidelor parlamentare faţă de Strategia pregătirii României pentru integrare în Uniunea Europeană. Activitatea comisiei a durat circa cinci luni şi s-a soldat şi cu un document politic - Declaraţia de la Snagov - de susţinere a acestei Strategii. Deci, Declaraţia politică împreună cu cererea de aderare şi Strategia au 
fost prezentate la Cannes. Ţara noastră a fost prima dintre ţările asociate care au prezentat un asemenea document, ce reprezintă răspunsul României la oferta Uniunii Europene. Deci această orientare dă o continuitate, o consecvenţă, care exprimă, cred eu, şi o aderenţă a opiniei publice la această orientare. Toate sondajele de opinie de anul trecut... A doua întrebare priveşte contestarea mea şi cred că îi nedreptăţiţi pe cei care mă atacă de şase ani fără încetare. Vedeţi, şi noţiunea de stânga este relativă. Nu numai în România. Dar în România îndeosebi. Adică ce înseamnă stânga, pentru că eu cred că foarte mulţi din cei pe care dumneavoastră îi desemnaţi în spectrul stânga al vieţii politice sunt, prin excelenţă, de dreapta. Nu vreau să fiu mai concret, dar cred că se reţine foarte clar ce am în vedere. Deci chiar şi această noţiune este relativă. Dar, cum să spun, sunt mulţi oameni care critică din motive diverse. Nu, dumneavoastră aţi legat această chestiune de prima întrebare: orientarea noastră de politică externă. Deci în materie de orientare de politică externă, cred că spectrul politic românesc, de la stânga la dreapta, a aderat la această orientare strategică fundamentală, care ţine de o cerinţă a vieţii contemporane ce nu poate fi ignorată. Sigur că acestora li se adaugă şi procesele interne care generează nemulţumiri în diferite straturi ale populaţiei, pentru că tot procesul acesta al tranziţiei este însoţit de numeroase costuri sociale.Intrăm într-un an electoral. 
Fiecare caută să acumuleze un anumit capital. Şi atunci, anumite poziţii privind unele probleme generale şi unele orientări de politică internă - reforma economică, pe de o parte, ca şi unele acţiuni pe plan extern, pe de altă parte, formează obiectul unor critici care reflectă interese diferite ale unor forţe politice angajate în această cursă. N-are nici o importanţă ce-mi convine mie sau nu. Cred că apariţia unui număr mai mare de candidaţi este legată de anumite interese ale partidelor respective, care văd în prezenţa unui candidat propriu la alegerile prezidenţiale o susţinere a şanselor propriului partid. Şi, deci, nu este nimic neobişnuit ca în acest context să apară un număr mai mare de candidaţi. De fapt, dacă ne amintim, chiar în '92 au fost şase candidaţi. Cu excepţia domnului Druc, toţi ceilalţi reprezentau anumite partide. Deci ar fi trei componente ale întrebării dumneavoastră. Eu cred că aceste chestiuni le-am abordat destul de pe larg la cele două bilanţuri de la Ministerul Justiţiei şi Ministerul Public şi de la Ministerul de Interne, şi m-am referit direct la această problemă şi la modul în care a apărut ea pentru opinia publică, adică la semnalul care a fost receptat drept o confruntare între poliţie, pe de o parte, şi procuratură, justiţie, pe de altă parte. De la bun început am spus că o asemenea prezentare a lucrurilor nu slujeşte cauzei.În primul rând, este vorba de a respecta un principiu, cel al separaţiei puterilor în stat, şi fiecare instituţie are misiunea sa în acest proces. În acelaşi timp, în ciuda acestei separări a puterilor, trebuie să existe o comunicare între instituţii şi o conlucrare în vederea apărării interesului public, al interesului cetăţeanului. Cred că, pe de o parte, ieşirea domnului Pitulescu reflectă o anumită stare de nemulţumire din partea Poliţiei, care se află în prima linie a luptei cu toate aceste fenomene infracţionale, şi o anumită insatisfacţie în legătură cu finalizarea acestui demers de către instanţele judiciare. Este firesc să apară o asemenea nemulţumire, asemenea confruntări şi ele sunt prezente peste tot. În acelaşi timp, mi s-a părut util şi necesar ca să existe un dialog pe această temă, şi a fost bine că la bilanţul Ministerului Justiţiei şi al Ministerului Public a venit ministrul de interne, care şi-a exprimat propriile păreri, iar la bilanţul Ministerului de Interne au venit procurorul general şi ministrul justiţiei care şi-au exprimat, de asemenea, părerile proprii. Cred că asemenea prezenţe 
au fost benefice. În primul rând, este important ca şi Poliţia să aibă satisfacţia faptului că munca, eforturile şi riscurile pe care le comportă această activitate se bucură de o recunoaştere publică. Este necesar să se închege un dialog firesc mai ales cu Procuratura, pentru că, de fapt, liantul între Poliţie, prima instanţă şi justiţie este Procuratura, care instrumentează toate aceste... Deci cred că nu este vorba de nici un fel de abureală sau de vreo intenţie de a crea diversiune din partea cuiva. Dar eu am înţeles şi aceste sentimente de insatisfacţie ale reprezentanţilor Poliţiei în ce priveşte finalitatea propriilor acţiuni. În acelaşi timp, am considerat că este bine să se discute cu cărţile pe faţă şi să existe această comunicare între cele trei instituţii care servesc ordinea publică, şi, mai ales, să avem, în ultimă instanţă, în vedere, interesul societăţii, interesul cetăţeanului. Şi unii şi alţii trebuie să slujească interesul cetăţeanului, să asigure securitatea vieţii zilnice a cetăţeanului. Aceasta aşteaptă opinia publică şi cetăţeanul şi de la Poliţie şi de la instanţă. În ce priveşte a treia componentă a întrebării, precizez că nu este prima oară când mă pronunţ într-o asemenea chestiune. Vreau să amintesc că încă din 1990 am ridicat această problemă ţinând seama de complexitatea procesului în care intram şi cunoscând problematica grea care se va pune în faţa societăţii noastre în contextul în care au slăbit instituţiile de apărare socială, instituţiile 
statului. Poliţia provenită din vechea Miliţie n-avea autoritate, n-avea forţa necesară în confruntarea cu toate aceste fenomene. În acelaşi timp, era clar că diverse fenomene de comportament antisocial şi corupţia vor căpăta noi dimensiuni, şi că lupta va fi, din acest motiv, mai grea. De aceea am făcut apel la formaţiunea care îşi luase răspunderea guvernării în acea perioadă - Frontul Salvării Naţionale - ca să fie în fruntea luptei împotriva... Eu cred că a existat un anumit ecou în cadrul opiniei publice şi al membrilor de rând ai partidului şi, poate, şi în cazul a foarte mulţi oameni cu răspundere, pentru că nu pot fi toţi judecaţi cu aceeaşi măsură. Cred că sunt suficient de mulţi oamenii cinstiţi, oamenii corecţi, oamenii care îşi fac datoria cu decenţă. Dar, cum să spun, şi puterea de influenţă... Săraci dar cinstiţi. Adică eu nu văd de ce trebuie să se laude unii. Eu n-am nimic împotrivă, având în vedere valoarea fiecăruia şi ceea ce se face pentru a acumula inclusiv bunăstare. Dar să o facă pe căi cinstite şi pe căi legale. Nu mi se pare prea onorabil când unii se laudă cu acumulări foarte mari folosindu-se de anumite profesiuni liberale, care le oferă această posibilitate, şi îşi prezintă, chiar cu sfidare, venitul de peste 10 milioane pe lună, considerând că este moral acest lucru. Aşa este. În primul rând, este evident că restructurarea economiei naţionale este procesul cel mai greu, cel mai dificil, şi aceste probleme nu reprezintă un caz singular pentru români. Adică din tot procesul care a transformat din temelie societatea românească, care a schimbat fizionomia societăţii româneşti, schimbările în plan politic s-au făcut relativ mai uşor, dar, desigur, cu confruntările corespunzătoare. Dar am trecut de la un stat totalitar la un stat democratic, de la o societate închisă, închistată, dominată de monopolul unui partid la o societate deschisă, pluripartită, cu libertatea nestingherită a exprimării, a manifestării, a organizării şi aşa mai departe. Am făurit structurile statului de drept cu separarea puterilor, cu funcţionarea instituţiilor statului. Acest lucru, de o mare complexitate, s-a desfăşurat, totuşi, relativ mai limpede, mai clar.În ce priveşte sistemul economic, acesta are, în general, o mare inerţie. Schimbarea structurilor eonomiei naţionale presupune acumulare, presupune timp. Este chestiunea pe care, de altfel, am semnalat-o. Şi atunci când vorbiţi de promisiuni, nu cred că mi-am permis, vreodată, aşa ceva, adică să fac promisiuni 
demagogice. Nu. Este vorba de speranţe, dacă vreţi, nu de promisiuni. Speranţe. Adică eu înţeleg acest sentiment al cetăţeanului de rând, care a ieşit în stradă în 21 şi 22 decembrie şi care aştepta de la răsturnarea vechiului regim, a vechiului sistem să vină şi îmbunătăţirea condiţiilor de viaţă. Adică toată lumea aplaudă libertatea, drepturile pe care le-am căpătat... Acesta este, sigur, un alt efect. Dar, în acelaşi timp, sentimentul acesta al dificultăţilor zilnice care îl copleşesc pe cetăţean devine dominant în faţa satisfacţiei pe care o oferă libertatea câştigată. Dar, cum să spun, este o realitate pe care trebuie să o judecăm ca atare. Cred că, în aceşti şase ani, s-au produs nişte mutaţii, inclusiv în ce priveşte economia. Aici sunt două aspecte. Pe de o parte, este vorba de restructurarea sistemului economic, şi, pe de altă parte, de acumularea materială, care să se resimtă la nivelul cetăţeanului.Şi pe planul restructurării economice s-au făcut multe. Mă refer la destrămarea sistemelor rigide, centralizate, care au blocat economia noastră şi au produs, de fapt, criza profundă de sistem, care a generat explozia din decembrie 1989. Dar simpla liberalizare a economiei nu rezolvă problemele. Am avansat şi avansăm pe planul privatizării. Sectorul privat reprezintă de acum un sector important. 45 la sută din produsul intern brut se realizează în sectorul privat. A apărut această masă mare de noi agenţi economici - peste 500 000 -, ce deţin o pondere importantă în 
economia naţională şi care au diminuat, de altfel, efectul pe care l-ar fi putut avea declinul economiei naţionale, la care am asistat în primii patru ani de după Revoluţie şi care ar fi dus la o masă mult mai mare de şomeri. Or, apariţia sectorului privat a venit ca un fenomen, ca un element atenuator al acestui proces. S-au creat peste un milion şi jumătate de locuri de muncă în acest sector. Deci aceasta a atenuat puţin fenomenul. De asemenea, declinul a fost stopat în 1993. Îmi amintesc când a fost instaurat guvernul Stolojan. Dacă vă amintiţi, la instalare Stolojan şi-a propus ca obiective pregătirea celor două alegeri şi stoparea declinului în cursul anului 1992. La prima conferinţă de presă - întâmplarea a făcut că am parcurs nişte documente pentru un volum - după instaurarea guvernului Stolojan, mi-am exprimat reţinerile în legătură cu faptul că va fi posibilă stoparea, în 1992, a declinului economic. Practic, în 1992, a continuat acest declin cu circa 20 la sută. Am ajuns în 1993 cu producţia industrială sub 50 la sută, adică la vreo 46 la sută, şi cu produsul intern brut la vreo 60 la sută. Anul 1993 a reprezentat primul moment de schimbare a acestei curbe. Da, într-adevăr, în 1995 au crescut şi producţia industrială şi produsul intern brut. Produsul intern brut a sporit cu vreo 6,9 la sută, şi dacă luăm însumat după 1993 s-a obţinut o creştere de vreo 12,6 la sută faţă de momentul minim al activităţii economice. În creşterea din 1995 sunt şi elemente pozitive. Sunt şi ceea ce spuneţi dumneavoastră, adică aceste dezechilibre mai ales în ce priveşte deficitul comercial. Şi puneţi întrebarea ce fel de creştere trebuie să facem? Creşterea cea mai sănătoasă, cred, este cea a dolarului în raport cu leul, care are un fundament economic de durată şi care asigură stabilitatea creşterii. Adică în creşterea din 1995 şi chiar în acest deficit comercial, în această debalanţă comercială sunt elemente negative, aş spune, deci creşterea pe baza unor industrii care îşi menţin performanţe mai mici şi a unor industrii mari consumatoare de energie şi de materii prime şi care grevează balanţa comercială cu importurile necesare funcţionării lor. Pentru noi rămâne o problemă crucială restructurarea acestor industrii sau promovarea acelor industrii care să aibă performanţe din acest punct de vedere. Dar în acest deficit industrial se reflectă şi o componentă pozitivă. Cam 40 la sută din această debalanţă o reprezintă importurile tehnologice, cea mai mare parte a lor făcută 
de sectorul privat din economie. Dar n-are importanţă în care sector vin aceste importuri pentru înnoire tehnologică, pentru produse noi, pentru tehnologii noi, pentru modernizare, deoarece ele vor avea un efect benefic. Din păcate, asupra balanţei pe 1995 a grevat raportul exporturi-importuri. Sigur, această chestiune are trei componente. În primul rând, trebuie făcute eforturi, şi s-au făcut mai multe analize şi la guvern, şi cu diverse componente ale sistemului economic despre cum anume să se echilibreze balanţa de plăţi în anul ce vine. Trebuie să se ajungă la un echilibru între importuri şi exporturi, să se descurajeze importurile cu efecte nu tocmai benefice pentru noi, şi, în acelaşi timp, să se încurajeze exporturile şi producţia pentru exporturi. Deci toată politica financiară, bancară, de credite trebuie să meargă în direcţia echilibrării, şi este unul din obiectivele discutate şi cu organismele internaţionale care ne susţin - FMI şi Banca Mondială. În acelaşi timp, aveţi dreptate, pentru că un an electoral poate să comporte nişte riscuri. Şi din acest punct de vedere este foarte important să existe o abordare responsabilă din partea tuturor forţelor politice şi chiar din partea sindicatelor. Presiunile salariale, care riscă să agraveze aceste echilibre în economia naţională şi să declanşeze din nou un proces inflaţionist, pot să aibă efecte exact contrarii dorinţelor, revendicărilor respective. O creştere stabilă, o creştere durabilă neinflaţionistă este mai importantă 
decât obţinerea unor revendicări de moment salariale, care pot să dezechilibreze această... Aveţi dreptate. Eu am prilejul să discut cu oameni simpli, cu oamenii simpli care suportă, de fapt, acest şoc şi toate aceste dereglări din economia noastră, care duc greul costurilor sociale şi care îşi exprimă chiar şi dezamăgirea, şi este nevoie de cât mai multă decenţă. Sunt unii care n-au motive să exprime asemenea lucruri cu vehemenţa cu care o fac. Însă oamenii au, într-adevăr, această amărăciune. Pe de o parte, înţeleg greutăţile prin care trecem. Sunt nesatisfăcuţi de faptul că nu li se îmbunătăţesc mai substanţial condiţiile de viaţă şi, în acelaşi timp, privesc cu nedumerire această desfăşurare a lipsei de pertinenţă din partea factorilor în faţa hoţiei, în faţa înavuţirii ilegale a unor categorii de oameni. Acesta este riscul pe care mi l-am asumat de la început. Am spus din '90 că cei care-şi asumă răspunderea guvernării în perioade atât de grele îşi asumă şi riscurile corespunzătoare. Am repetat-o în '92. Vă amintiţi câte eforturi am depus în toamna lui '92, după alegeri. Au fost două luni de negocieri în cursul cărora am încercat să conving toate forţele politice să îşi asume răspunderi într-o perioadă foarte grea pentru ţară, pentru guvernare. Toţi au respins acest lucru şi au spus: această satisfacţie să o aibă cei care au câştigat alegerile. Eu le-am spus că nu există câştigători în aceste alegeri. Avem o asemenea componenţă a parlamentului încât partidul cu cele mai multe locuri abia deţine 34 la sută din voturi. Deci nu există o asemenea formaţiune. Ar fi fost simplu. Aveţi dreptate, aşa este, deşi nu sunt un om lipsit de o anumită experienţă a vieţii şi de o anumită experienţă politică, şi mi-am dat seama că nu va fi uşor. Dar, într-adevăr, nici eu nu-mi imaginam, la începutul anului '90, dimensiunea dificultăţilor care ne aşteaptă. Or, în politică, aveţi dreptate, singura poziţie corectă şi eficientă este realismul, luarea în consideraţie a realităţilor aşa cum sunt ele, cu unele complicaţii şi aşa mai departe.Să revenim la altă întrebare. Aţi vorbit despre finanţarea externă că este, într-adevăr, o problemă importantă pentru anul 1996. Fără finanţare externă nu putem să ne descurcăm. De altfel, ceea ce discutam referitor la anul 1995 a fost cauzat şi de faptul că nu s-au confirmat anumite previziuni şi anumite angajamente în relaţiile noastre cu organismele financiare internaţionale. Deci n-am primit finanţarea programată pe 1995 şi a trebuit să 
rezolvăm problemele numai din resursele interne. Or, acest lucru, precum se vede, nimeni nu poate să-l facă. Noi n-avem avantajul altor ţări; astăzi discutam, spre exemplu, cu reprezentanţii a două bănci importante: Banca centrală a Elveţiei şi Banca centrală a Belgiei, şi îmi spuneau şi dânşii că anul acesta România face un pas important: reintrarea pe piaţa de capital privat în relaţii cu bănci comerciale. Este primul semnal care s-a primit în acest an. Noi n-am avut până acum asemenea relaţii. Şi ei îmi spuneau că din momentul când s-au rupt aceste relaţii cu reţeaua de bănci private se refac greu aceste legături. Şi iată, suntem în al şaselea an şi abia reuşim să reînchegăm aceste relaţii. Acesta este un element de speranţă pentru '96.În primul rând, prelungirea Memorandumului cu FMI şi înţelegerea cu Banca Mondială, care s-a şi concretizat cu primele semnale venite din partea acestor organisme financiare, şi, apoi, această intrare pe piaţa de capital în relaţiile cu băncile comerciale private pot să constituie un element de încurajare pentru acest an în ce priveşte finanţarea corespunzătoare pentru programele de restructurare. În momentul de faţă, în procesul de redresare economică, fenomenul cel mai grav şi cel mai dificil este, poate, blocajul financiar, care are dimensiuni mari. Peste 15000 de miliarde este valoarea tuturor acestor plăţi scadente, datorii reciproce între unităţile economice. Şi nu există posibilităţi ca să se rezolve această problemă dintr-un foc. Au 
fost tot felul de propuneri cu această compensare în lanţ. Or, nu-i posibil acest lucru. Este nerealist în condiţiile economiei de piaţă. Iar statul nu mai are nici un fel de posibilităţi pentru soluţionarea acestei probleme. Nu are resurse. Deci este o chestiune care necesită eforturi şi la macro şi la microscară, şi procesul vizează, mai ales, îmbunătăţirea activităţii la microscară, la nivelul unităţilor economice. Ceea ce a făcut guvernul şi sistemul bancar în această direcţie cred că este un sprijin care nu rezolvă problemele frontal şi fundamental, dar, totuşi, este un pas important. Şi am constatat ecoul şi în unele unităţi economice. Mă refer la Ordonanţa 13 cu luarea sub supraveghere a unor unităţi, cu sprijin din partea FPS-ului pentru redresarea tehnologică, economică a unor unităţi cu dificultăţi deosebite. Aceasta intră şi în programul de asistenţă tehnică externă. Deci sunt paşi...Precum vă amintiţi, în '91 a fost o discuţie amplă în parlament asupra Legii privind marea privatizare. Şi au fost tot felul de variante. Era varianta Cojocaru care prevedea distribuirea gratuită a întregii avuţii naţionale, a capitalului social al întreprinderilor privatizabile în proporţie de 100 la sută. Era antieconomic, şi specialiştii în domeniu au sesizat de la început că este o chestiune populistă fără nici un fel de fundament economic. Pe de altă parte, era şi varianta cealaltă, maximală - nimic pe gratis, totul supus vânzării. S-a adoptat, însă, formula care prevede ca 30 la sută din capitalul social să se distribuie gratuit cetăţenilor sub formă de compensare socială, pentru că această industrie s-a construit, pe parcursul celor 40-50 de ani, cu efortul întregii populaţii, şi mie mi se pare că, din punct de vedere politic, a fost corect. De altfel, precum am văzut, în mai toate ţările din centrul Europei s-au adoptat asemenea formule. Eu spuneam că, din punctul de vedere al interesului economic al întreprinderilor, apariţia ca atare a unor acţionari, pe bază de distribuţie gratuită, n-are, bineînţeles, efecte benefice decât pe planul controlului, să spunem social, asupra managementului, chiar în noua formulă de proprietate şi de gestionare. Însă partea cea mai importantă a acestei legi este partea economică. Mă refer la restul de 70 la sută care trebuie să aducă în circuitul economic şi în sprijinul întreprinderilor care se privatizează resurse financiare. Or, din acest punct de vedere, aici este marea dificultate: de unde să se strângă aceste resurse? Pe 
plan intern, ele nu acoperă nici 30 la sută din valoarea acţiunilor care urmează a fi vândute, deci dacă se însumează economiile populaţiei şi acumularea de capital realizată în sectorul privat. Rămâne, însă, un loc important pentru atragerea de capital străin, şi aceasta este o componentă importantă. În legătură cu accelerarea privatizării, cred că nu a fost prea înţelept din partea forţelor politice care au determinat în parlament trenarea cu un an a adoptării Legii privind accelerarea privatizării, pentru că acolo erau, de fapt, două amendamente. Cu ce să impulsionez? De câteva ori mi-am exprimat această părere, dar, precum aţi văzut, ecoul a fost slab, pentru că formaţiunea guvernamentală nu are poziţii dominante în parlament, şi au fost, probabil, şi jocuri de interese. Nu. Chiar şi atunci nu le avea, dovadă fiind faptul că discutarea acestei legi a trenat un an de zile. Or, am pierdut un an într-un proces care este esenţial. Privatizarea este veriga de bază a reformei în momentul de faţă. Metodologia preschimbării cupoanelor este puţin greoaie pentru cetăţeni, şi cred că nu s-a găsit nici formula cea mai potrivită de explicare a ei. Pe de altă parte, a fost o campanie denigratoare împotriva acestei legi. Nu am înţeles din ce motive unii economişti care lucrează în presă şi unii oameni politici au subminat această lege, mai bună sau mai proastă. Ea este, totuşi, fundamentul juridic al desfăşurării procesului de privatizare. Ar fi trebuit să se bucure de un sprijin masiv, 
mai ales din partea celor care se autoproclamă reformişti, adepţi ai reformei, adepţi ai privatizării. Dar aceasta este, cum să spun, curiozitatea vieţii noastre politice. Nu, nu numai din cauza aceasta. La aceasta m-am referit printre altele, şi constatam comparativ cu alte ţări care trec prin procese similare şi care au un sprijin masiv din partea întregului spectru politic intern, pe de o parte, şi a diasporei, pe de altă parte. Noi întâlnim, din acest punct de vedere, o acţiune divergentă în exterior din partea reprezentanţilor noştri, şi aceasta nu ne ajută. Eu am primit asemenea informaţii de la reprezentanţii organismelor internaţionale şi de la reprezentanţi politici ai altor ţări, care îşi exprimau surprinderea în legătură cu acest comportament al românilor. Noi a trebuit să ne luptăm, în aceşti ani, ca să câştigăm în privinţa imaginii noastre şi în dialogul nostru cu alţii. Cred că acum am trecut de acest moment. Este un moment favorabil, dar am date foarte concrete în legătură cu astfel de comportări. Dar, sigur, nu sunt decisive. Decisiv este ceea ce se întâmplă în momentul de faţă; adică lumea s-a lămurit inclusiv prin cunoaşterea dificultăţilor noastre, mai ales după contactul cu fenomenele din Rusia. Şi-au dat seama că, totuşi, comparativ, România a făcut nişte paşi înainte pe planul transformărilor democratice şi al promovării reformei. Există şi interes. Există şi o deschidere şi o înţelegere mai bună. Cred că m-am străduit să fiu omul de dialog prin relaţiile mele cu cetăţenii, prin deschiderea şi receptivitatea la problemele ridicate de diversele categorii sociale. Şi în relaţiile mele cu instituţiile statului am încercat să fiu util şi să încurajez dialogul şi comunicarea între acestea, la fel şi în ce priveşte dialogul cu forţele politice. Cred că au fost experienţe utile, pozitive, din acest punct de vedere, dacă am menţiona numai câteva momente. De pildă, cel pe care l-am evocat la început când m-am referit la problemele de politică externă. Am menţionat că în aceste probleme am găsit, de regulă, un limbaj comun. Şi s-a văzut că, în ciuda divergenţelor de opinii care, în mod firesc, trebuie să existe şi există într-un sistem democratic, se găsesc, totuşi, probleme în care se poate obţine convergenţă. Şi trebuie să învăţăm din lecţia acestei perioade dure, dificile, complicate că interesul naţional poate să ne anime pe toţi în platforme... Vedeţi, sunt două aspecte aici. Pe de o parte, este procesul acesta de integrare economică în instituţiile 
europene în privinţa căruia cred că există o convergenţă mai largă şi nu sunt obiecţii de fond din partea forţelor politice. Discuţiile sunt, mai ales, în legătură cu NATO şi modul cum anume să avanseze această acţiune a noastră, şi demersul nostru vis-a-vis de NATO. Aici s-au exprimat, din partea câtorva formaţiuni, reţineri, rezerve şi, inclusiv, ideea unui posibil referendum pe această temă. Mie mi se pare că nu există alternativă pentru noi din acest punct de vedere. Nu există alternativă nici pentru integrarea economică în cadrul european şi nici pentru securitatea noastră. Ar însemna să ne izolăm, să ne autoizolăm în această zonă, şi orice analiză lucidă nu poate să nu ducă la această concluzie. Iar un referendum nici nu cred că se impune, pentru că toate sondajele de opinie au demonstrat, şi aceasta a surprins chiar şi pe observatorii străini, o aderenţă masivă a populaţiei României şi la programul, şi la acţiunile pentru integrare economică, şi chiar şi vis-a-vis de NATO. 

Doamnelor şi domnilor,Înainte de toate, aş dori să mulţumesc Uniunii camerelor de comerţ şi industrie germane pentru amabila invitaţie şi pentru prilejul pe care ni l-au oferit de a mă adresa unei adunări atât de distinse.După întâlnirile consistente pe care le-am avut ieri cu Preşedintele Roman Herzog şi cu Cancelarul Helmut Kohl, şi astăzi, mai devreme, cu Preşedinta Bundestagului dr. Rita Sussmuth, îmi face o deosebită plăcere să vă întâlnesc pe dumneavoastră, reprezentanţi ai comunităţilor de afaceri.Apreciez în mod deosebit rolul Uniunii dumneavoastră în menţinerea unui dialog viu şi a fluxului de informaţii în legătură cu economiile celor două state. Biroul de legătură de la Bucureşti al camerelor germane de comerţ şi industrie are un rol esenţial în promovarea schimbului de informaţii şi a oportunităţilor pentru dezvoltarea afacerilor şi aş dori să vă încurajez pentru a ridica nivelul acestui birou la cel al unei Camere bilaterale de comerţ şi industrie, ceea ce ar da un nou impuls relaţiilor de afaceri româno-germane.Răspunzând interesului dumneavoastră pentru România, m-am gândit că ar fi util să vă dau o idee asupra schimbărilor care se produc în ţara noastră.După Revoluţia din decembrie 1989, România s-a angajat într-un proces cuprinzător şi ireversibil de transformare a vieţii sale politice şi sociale, ca şi a sistemului său economic. Reforma politică a putut fi realizată relativ repede: libertatea cuvântului a fost rapid restaurată; pluralismul politic a căpătat contur prin crearea a aproape două sute de partide - după cum vedeţi, avem o inflaţie nu numai în viaţa economică, ci şi în cea politică! -; au avut loc două rânduri de alegeri - locale, parlamentare şi prezidenţiale; a fost adoptată o nouă Constituţie democratică prin referendum în 1991, iar deplina separare a puterilor în stat a început să funcţioneze bine. Prin practicarea democraţiei politice, instituţiile şi intregul nostru sistem politic vor deveni mai puternice.Dacă sistemul politic a putut fi refacut mai uşor, pentru a fi adus la standardele democraţiilor occidentale, sistemul economic s-a dovedit a fi mai inerţial, iar transformarea sa mult mai complexă, necesitând mai mult timp şi mai multe resurse. Având de luptat cu o moştenire grea, România a iniţiat o tranziţie treptată de la o economie central-planificată la o economie de piaţă. Primele noastre reforme au vizat liberalizarea mediului de afaceri şi punerea bazelor unui cadru legislativ în măsură să permită întreprinderilor 
să acţioneze potrivit principiilor economice, fără intervenţia statului, urmate de un amplu proces de privatizare a întreprinderilor de stat. A fost încurajată iniţiativa privată şi s-au adoptat reglementări noi în ceea ce priveşte investiţiile străine, la nivelul standardelor internaţionale. Ca urmare, au apărut peste 600 000 de agenţi economici privaţi şi 50 000 de joint-ventures sau companii cu capital exclusiv străin, în care este ocupată peste o treime din forţa de muncă. Astăzi, sectorul privat contribuie cu cca 45 % la formarea PIB, de la mai puţin de 10 % în 1990. În agricultură, ponderea sa este de 89 %, în comerţ de 70%, în construcţii de 66%, în comerţul exterior de 45% ş.a.m.d.După liberalizarea preţurilor şi eliminarea completă a subvenţiilor, în ultimii trei ani au fost aplicate politici fiscale şi monetare restrictive, ceea ce a avut drept rezultat reducerea substanţială a ratei inflaţiei de la 300 % în 1993, la circa 30 % în anul trecut, acelaşi procent fiind prognozat şi în acest an.Liberalizarea cursului de schimb şi convertibilitatea conturilor curente au generat o piaţă valutară internă bazată pe cererea şi oferta de valută interbancară. Cursul de schimb a fost relativ stabil şi politica Guvernului vizează îmbunătăţirea pieţei valutare şi, în consonanţă cu politicile monetară şi fiscală, să întărească moneda naţională. Întreg sistemul fiscal a fost reformat cu scopul de a consolida baza financiară; au fost introduse taxa pe profit şi taxa pe valoarea adăugată 
la nivelul rezonabil de 38 % şi, respectiv, 18 %. Reforma sistemului de taxe pe veniturile personale este prevăzută a avea loc în anul viitor. După 1993, deficitul bugetar a rămas relativ scăzut: 2,5 % în 1993, 3,5 % în 1994 şi 3,8% în 1995 - unul din criteriile stabilite de Tratatul de la Maastricht de care putem să fim mândri. Datoria publică este, de asemenea, foarte scăzută.Sistemul bancar a fost remodelat pe o bază nouă având doi piloni - o bancă centrală de tip german, ca unul din piloni, şi băncile comerciale, ca celălalt pilon. Au fost create 30 de noi bănci private. Dar numai 30!Una din marile probleme pentru noi este aceea de a crea noile instituţii specifice economiei de piaţă. În perioada economiei central-planificate, principalele fluxuri financiare erau dirijate prin plan. Sistemul bancar avea un rol secundar, numai acela de control - un fel de control suplimentar prin credite a eficienţei activităţii agenţilor economici. După lichidarea planului şi a Comitetului de stat al planificării, şi în general a controlului statului, sistemul bancar a devenit cel mai important factor al sistemului circulator al economiei. Acest sistem este într-un proces de constituire. Înainte, noi aveam numai patru bănci comerciale. Astăzi, până acum, au fost create peste 30 de bănci noi. Iar ele încă nu sunt suficiente. Am auzit că dumneavoastră aveţi la Frankurt vreo 400 de bănci. Şi asta numai în Frankfurt! Vă daţi seama, deci, că noi ne aflăm abia la începutul unui proces foarte important de a crea aceast instituţie a sistemului de piaţă.În acelaşi timp, se dezvoltă rapid o piaţă de capital, care este în curs de formare. S-a creat o structură instituţională şi legislativă modernă: Comisia valorilor mobiliare - ca organ de reglementare şi supraveghere, Bursa din Bucureşti - care a început să funcţioneze în 1995, şi Asociaţia brokerilor, care fomează reţeaua necesară funcţionării pieţei.Toate aceste transformări, ca rezultat al aplicării politicii economice a Guvernului român, au vizat îndeosebi obiectivele macro-stabilizării, privatizării şi dezvoltării sectorului privat, precum şi ale integrării economiei româneşti în fluxurile internaţionale de bunuri, servicii şi capital.România şi-a liberalizat regimul comerţului exterior la nivelul standardelor internaţionale, în conformitate cu prevederile Organizaţiei Mondiale pentru Comerţ şi ale acordurilor europene. După puternicul şoc din anii 1990-1991, când am pierdut mai mult de jumătate din pieţele noastre externe - 
fostele ţări CAER, Irak, Libia şi fosta Iugoslavie -, comerţul exterior a crescut constant, de la 10 miliarde dolari în 1992 la 17 miliarde dolari în 1995. Fluxurile comerciale au fost radical reorientate spre ţările Uniunii Europene, a căror pondere a crescut de la 34 % în 1990 la 53 % în 1995, şi ea este în creştere. Numai cu Germania, cel mai mare partener comercial al României, volumul de export-import a crescut de peste două ori, la aproape 3 miliarde dolari în 1995.De asemenea, România a încheiat acorduri de comerţ liber cu Cehia, Slovacia şi Republica Moldova şi se află într-un proces avansat de negociere pentru a semna noi acorduri de comerţ liber cu Bulgaria, Ungaria, Polonia şi Turcia şi, în acelaşi timp, pentru a deveni membră a Zonei de Liber Schimb Central-Europene (CEFTA).După cum cunoaşteţi, România şi-a prezentat cererea de admitere în Uniunea Europeană, aplicând activ, totodată, Acordul de Asociere, în cadrul unui dialog instituţional permanent cu Comisia şi statele membre ale Uniunii Europene.Dar, cea mai semnificativă deschidere a economiei româneşti este către investiţiile străine directe. Protecţia juridică acordată investitorilor este cuprinzătoare. Este garantată repatrierea completă a profiturilor, iar facilităţile fiscale sunt generoase. Totalul investiţiilor străine directe, până în momentul de faţă, este de aproape 2 miliarde dolari, cea mai mare parte a acestora provenind din ţărice OECD.În pofida marelui său potenţial, Germania se află abia pe locul 
trei sau patru între ţările care investesc în România, cu un capital însumând 175 milioane dolari şi circa 5500 companii mixte. Este încă mult loc pentru a fi puse în valoare în mod corespunzător posibilităţile existente. Mari companii germane precum Siemens, ABB, Krupp, Steilmann, Lufthansa, Dressmaster au investit în România. Aşteptăm, însă, mult mai multe şi sunt o multitudine de motive pentru a o face.În primul rând, pentru că România este a doua piaţă ca mărime în Europa Centrală, cu o populaţie de 23 milioane locuitori. Există numeroase oportunităţi, în România, pentru companiile care caută să producă şi să vândă pe piaţa internă sau pe alte pieţe din regiune, ori să importe în Germania sau în alte ţări ale Uniunii Europene.Economia României este în creştere. În ultimii trei ani, PIB-ul nostru a crescut cu 1,5 % în 1993, cu 3,5 % în 1994 şi cu circa 7 % în 1995 - unul din cele mai înalte ritmuri din regiune. Există un enorm potenţial în multe sectoare.Solul nostru bogat şi baza agricolă largă oferă numeroase oportunităţi în domeniul economiei agricole, în special industria alimentară. Carpaţii, Marea Neagră, Dunărea şi alte bogăţii naturale oferă un mare potenţial în domeniul industriei turismului.Avem mari capacităţi de producţie, ingineri şi muncitori cu înaltă calificare. Industria noastră de oţel, de construcţii de maşini şi chimcă a fost construită în mare măsură cu tehnologie şi echipamente germane. Textile, mobilă, sticlă, încălţăminte şi alte bunuri industriale de consum pot fi produse în România.Avem un program mare şi complex de privatizare a întreprinderilor cu capital de stat deschis participării străine. Până acum, peste 2000 de întreprinderi cu capital de stat au fost privatizate. Avem acum un număr de circa 4000 de asemenea întreprinderi la care am distribuit gratuit cetăţenilor acţiuni şi dorim ca restul de 40-60 % din acţiuni, deţinute de stat, să fie vândute investitorilor privaţi. În plus, peste 300 de întreprinderi cu capital de stat 100 % aşteaptă investitori, atât români cât şi străini.Infrastructurile trebuie îmbunătăţite, ceea ce reclamă mari investiţii. Petrolul, gazele şi mineritul oferă multiple oportunităţi. Producţia, distribuţia şi transportul de energie electrică constituie un sector atractiv. De asemenea, nu în ultimul rând, restructurarea şi modernizarea căilor ferate, construcţia de autostrăzi şi legătura pe cale fluvială cu Europa. România se bucură de o poziţie strategică, de care companiile germane pot beneficia.Marea 
Neagră, Dunărea cu conexiunea Main-Rin ne pot aduce mai aproape de Occident şi Marea Nordului, ca şi de Orientul Mijlociu mediteranean. Linii de comunicaţie transeuropene, pe calea ferată, rutieră şi fluvială pot fi, de asemenea, construite spre partea de Sud a Europei, care reprezintă cea mai directă conexiune a Europei cu rezervorul bogat în resurse naturale al Asiei Centrale. Există un mare proiect, care poate deveni cel mai mare proiect strategic comun al Europei, în special al Germaniei şi al altor ţări central-europene, de a realiza un coridor de interconexiune a Europei, în special a Europei Centrale, ca cel mai mare consumator, cu ceea ce se conturează a fi, în perspectivă, cel mai mare rezervor de petrol şi gaze din lume, în zona Mării Caspice - Azerbaidjan, Turkmenistan, Uzbekistan, Kazahstan - ţări interesate într-un asemenea coridor de lăgături directe, care să plece din această zonă, prin Marea Caspică, ţările caucaziene, Marea Neagră, şi, pe calea Dunăre-Main-Rin, spre Europa. Acesta poate deveni un coridor foarte important de legătură a două zone de dezvoltare economică extrem de importante.Când am început această alocuţiune, spuneam că noi, în România, ne-am angajat într-un proces cuprinzător şi ireversibil de transformare, care nu este încă încheiat. Încheierea lui cu succes depinde şi de măsura în care vom reuşi să ne atragem parteneri. De fapt, unul din motivele pentru care mă aflu în faţa dumneavoastră este tocmai acela de a vă invita la cooperare. Am 
dori ca dumneavoastră să investiţi în Ronânia. Credem că resursele dumneavoastră de capital, tehnologie şi spirit întreprinzător, ca şi experienţa şi reţelele dumneavoastră la scară planetară pot beneficia de pe urma prezenţei dumneavoastră în România, după cum va fi benefică şi pentru România.Sper să vă conving să examinaţi mai îndeaproape România, aşa cum au făcut-o alte companii germane, inclusiv multe din cele reprezentate astăzi aici. Profitaţi de oportunităţile existente şi cele care se conturează, ca şi de tradiţia legăturilor economice dintre ţările noastre! Priviţi România aşa cum este ea, un partener de încredere şi un prieten!Vă mulţumesc pentru atenţie ! 

Onorată asistenţă,Îmi pare rău că nu pot fi de faţă la întreaga desfăşurare a acestui simpozion. Obligaţii oficiale îmi limitează timpul de care dispun. Aş dori însă să apreciez, înainte de toate, iniţiativa organizării de către Ministerul Cercetării şi Tehnologiei a acestei manifestări care se integrează într-o serie de acţiuni similare lansate în decembrie trecut privind societatea informaţională ca şi consecinţele şi aplicaţiile ei în diverse domenii, şi au avut loc câteva asemenea reuniuni organizate la Academia Română, cu Ministerul Culturii, Ministerul Învăţământului, Ministerul Tineretului, care au căutat să deschidă o anumită perspectivă la nivel naţional şi să realizeze un cadru coerent unitar de acţiune pe toate liniile în această direcţie. În legătură cu rolul cercetării ştiinţifice şi dezvoltării tehnologice, în acest proces istoric de realizare a societăţii informaţionale este deosebit de important şi el a fost pus în evidenţă şi de implicarea activă la manifestările pe care le-am menţionat a cecetătorilor din acest sector, care au şi realizat acest cuplaj cu aplicaţii foarte interesante şi convingătoare. În această direcţie, acţiunile au fost lansate pe scară internaţională şi ele au devenit problemele cele mai acute la ordinea zilei. De aceea, în cadrul strategiei naţionale pentru integrare europeană, această componentă a devenit una din componentele esenţiale ale acţiunii noastre naţionale. Eu aş dori să subliniez câteva idei în contextul manifestării de astăzi pornind de la câteva constatări.Civilizaţia umană a apărut o dată cu primul pas pe care omul l-a făcut în civilizaţie, prin prima mare diviziune a muncii, prin apariţia agriculturii. Era agriculturii a durat milenii, ritmurile dezvoltării umane au fost destul de lente. Dar în tot acest proces, întreaga civilizaţie a fost marcată de diviziuni succesive care au dus la specializări, la adâncirea proceselor cunoaşterii, pe de o parte, şi la diversificarea creativităţii umane, pe de altă parte. A urmat a doua mare ruptură în istoria civilizaţiei, apariţia civilizaţiei industriale. În numai trei secole, civilizaţia industrială a determinat schimbări radicale în fizionomia societăţii contemporane, accentuând puternic urbanizarea, diversificând enorm standardele ocupaţionale, lărgind la maximum orizonturile de comunicare interumană şi de cunoaştere, creând premise pentru globalizarea proceselor economice şi politico-sociale la scară planetară.Ne aflăm astăzi în faza unei noi etape în dezvoltarea 
civilizaţiei, etapă care înseamnă noi rupturi în ritmurile dezvoltării, în sensul accelerării, în care factorii determinanţi devin creaţia intelectuală, viteza şi calitatea comunicării şi a prelucrării informaţiilor la scară planetară. Aceste condiţii noi ale dezvoltării definesc un nou tip de civilizaţie, care a fost definită ca civilizaţie postindustrială, informaţională intelectual şi cultural intensiv. Dar o trăsătură nouă a acestei noi faze a civilizaţiei este şi trecerea de la evoluţia prin diviziuni succesive, la un proces accentuat de sinteze şi de întrepătrunderi ale activităţilor umane. A apărut, mai ales în a doua jumătate a secolului XX cercetarea multidisciplinară şi interdisciplinară. Au apărut sinteze între diverse domenii de activitate,care au dat noi ritmuri de dezvoltare a tehnologiilor şi a cadrului economico-social. Arta şi tehnica nu mai sunt, de exemplu, domenii separate, impenetrabile. Au apărut zone multiple de interpenetrare între aceste sectoare ale creaţiei umane. Televiziunea şi rapida dezvoltare a tehnicii de calcul şi comunicaţiile digitale care au permis apariţia noilor tehnologii multi-media şi a reţelelor de calculatoare la scară planetară sunt exemple elocvente pentru astfel de sinteze.Programele vizând societatea informaţională au fost dezvoltate la început în ţările foarte dezvoltate. Mai întâi în Statele Unite ale Americii, care au elaborat ideile de bază ale noii societăţi, apoi în Japonia la începutul anilor '80 şi este cunoscută lucrarea 
profesorului Masuda cu privire la societatea informatică şi programul naţional al Japoniei pentru secolul XXI legat de acest program, apoi în ţările europene, respectiv în Uniunea Europeană, foarte activă în ultimii trei-patru ani.Lansarea globală a acestui nou proces a fost marcată în februarie 1995 la Conferinţa ministerială de la Bruxelles a Grupului celor 7. Ca lideri mondiali ai dezvoltării, aceştia au stabilit prin consens opt principii generale care trebuie să stea la baza societăţii informaţionale globale şi anume promovarea unei concurenţe dinamice, încurajarea investiţiei private, definirea unui cadru de reglementări evolutiv, asigurarea unui acces deschis la reţele, garantarea universalităţii ofertei şi a accesului la servicii, promovarea egalităţii şanselor între cetăţeni, promovarea diversităţii în conţinut, inclusiv a diversităţii culturale şi lingvistice, recunoaşterea necesităţii unei cooperări mondiale, mai ales cu ţările mai puţin dezvoltate. Grupul celor 7 a prevăzut, de asemenea, măsuri privitoare la interconectivitatea şi interoperativitatea reţelelor, respectarea vieţii personale, securitatea sistemelor de informaţii, protecţia drepturilor de proprietate intelectuală, cercetarea-dezvoltarea, implicaţiile sociale ale noului tip de societate, mai ales cele referitoare la folosirea forţei de muncă. Cu această ocazie au fost selectate 11 proiecte pilot pentru a fi dezvoltate prin cooperare internaţională privind: inventarul global al proiectelor naţionale şi internaţionale în domeniu, interoperabilitatea reţelelor, educaţia şi formarea transculturală cu accent pe învăţarea limbilor străine, biblioteci electronice, accesul multimedia la moştenirea culturală a umanităţii (muzee şi galerii de artă), gestiunea mediului şi a resurselor naturale, gestiunea globală a situaţiilor de criză, reţea globală de sănătate publică, administraţie electronică, sistem global de informaţii de piaţă, sistem de informare maritimă. Toate acestea, doar enumerate, oferă o imagine a amplorii problemelor, dar şi a efortului investiţional cerute de dezvoltarea noii societăţi. În prezentarea pe care a făcut-o directorul ITC-ului vorbea de faptul că societatea informaţională astăzi se impune ca o realitate. Există, vedeţi, strategii globale cu privire la promovarea acestui stadiu al dezvoltării.Care este situaţia României în raport cu aceste evoluţii generale ale civilizaţiei? Ultimele două secole de dezvoltare a civilizaţiei industriale capitaliste au fost caracterizate 
prin aşa-numitele "cicluri lungi" ale dezvoltării economice cu semicicluri de circa 25 de ani, adică 25 de ani de creştere economică, urmaţi de circa 25 de ani de recesiune economică. România s-a integrat în acest proces al istoriei moderne abia în ultimul secol în care au avut loc patru asemenea semiclcuri. În această perioadă, România, caracterizată prin indicatori comparativi, a prezentat ritmuri de creştere economică superioare mediei europene şi mondiale în intervalele crescătoare şi rate de descreştere mai mici în intervalele descrescătoare. Rezultatele vizibile în prezent sunt însă în mod paradoxal negative. Decalajele în planul productivităţii, al dotărilor, al eficienţei, al competitivităţii în general, faţă de societăţile dezvoltate s-au accentuat. În această perioadă a avut loc măcinarea sistematică a claselor mijlocii care dau stabilitate vieţii economice şi sociale, s-a produs decuplarea României de la marile procese caracteristice evoluţiei ţărilor europene dezvoltate.Desigur, există şi explicaţii de circumstanţă pentru acest paradox, pentru decalajele acumulate în acest fel şi care sunt tot atâtea handicapuri în procesul de tranziţie către noul tip de societate dorit. În primul rând, a fost procesul istoric relativ întârziat de cucerire a independenţei, de închegare politică a structurii societăţii româneşti, de formare a statului naţional unitar abia după primul război mondial. Apoi, au urmat eforturile de unificare economică şi socială a societăţii româneşti, 
grevată de anumite balasturi. După al doilea război mondial, a avut loc cuplarea noastră la un sistem economico-social neperformant, care ne-a impus o anumită linie de dezvoltare. În ultimele decenii ale existenţei acestui sistem, s-au petrecut acumulări importante privind industrializarea şi urbanizarea, dar marcate toate de o structură necorespunzătoare, de ineficienţă, de o preponderenţă a sectoarelor energofage şi material-intensive, constituind în ansamblu şi o imensă irosire de resurse. Concepţia autarhică care a predominat în anii '80 ne-a izolat de mersul tehnologic şi economic al lumii, care a cunoscut, mai ales în ultimele două decenii, o dinamică fără precedent. Poate cel mai grav decalaj acumulat în această perioadă este faptul că în România productivitatea muncii este astăzi cu mult sub media europeană, anulând astfel avantajul comparativ al preţului redus al forţei de muncă. Iar acesta, cumulat cu carenţele privind calitatea, fac ca decalajul să se amplifice în planul competitivităţii în general. Acestea sunt cele mai importante elemente de la care trebuie să pornim în proiectarea dezvoltării pentru etapa următoare, în care numai cercetarea poate veni cu soluţii pentru recuperarea decalajelor.Acum, vorbind despre tranziţie, cu experienţa pe care am acumulat-o deja în aceşti ani, putem spune că ea s-a dovedit un proces mult mai dificil şi mai îndelungat decât ne imaginasem iniţial, având mai multe planuri şi faze distincte ce solicită metode şi abordări diferite. Eu consider că tranziţia trebuie privită într-o accepţiune largă, că ansamblul schimbărilor în planuri majore, cum sunt cele politic, economic, social şi al mentalităţilor, schimbări care ne duc spre un nou tip de societate. Noul tip de societate care sperăm să fie realizat în România trebuie să derive din dezvoltarea tendinţelor pozitive prezente, spre obţinerea unor performanţe de nivelul unei societăţi dezvoltate, iar modelul lui trebuie în mod realist articulat cu schimbările şi acţiunile pe care trebuie să le înfăptuim pentru realizarea lui. Să realizăm, în timp, în România o societate dezvoltată de tip informaţional intelectual şi cultural-intensivă, bazată pe inovare care să se bazeze pe o sinteză între tipul de economie socială de piaţă - aşa cum s-a prefigurat în mai toate experienţele economiilor dezvoltate europene - şi caracteristicile particulare ale societăţii româneşti.Astfel privită tranziţia este un proces istoric ce se va întinde pe o durată mai îndelungată, poate câteva 
decenii, şi va consta într-o tranziţie internă, cuprinsă la rândul ei în tranziţiile la scară zonală, continentală şi mondială, de la societatea industrială la cea postindustrială, informatizată. Şi toate acestea se petrec pe fondul globalizării tot mai accentuate a proceselor, al amplificării şi conştientizării problemelor globale ale omenirii, elemente care au impus conceptul de dezvoltare durabilă în consens cu cerinţele de protecţie a mediului şi cu interesele generaţiilor viitoare privind acest mediu şi resursele de care vor mai dispune. Această tranziţie la scară globală constituie o veritabilă sfidare şi ridică probleme deosebit de grave în faţa ţărilor care au acumulat decalaje majore faţă de cele dezvoltate. Există două alternative posibile. O alternativă legată de o abordare pasivă a problemelor care ar conduce la agravarea decalajelor şi la condamnarea la subdezvoltare datorită imposibilităţii asigurării resurselor enorme cerute de infrastructurile noului tip de societate. În acest sens sunt descurajante şi eforturile Organizaţiei Naţiunilor Unite depuse pe parcursul a trei decenii pentru a reduce decalajele şi pentru combaterea sărăciei în ţările subdezvoltate, timp în care aceste decalaje de fapt s-au adâncit. Cealaltă alternativă, cea activă, pe care vrem să o realizeze România, presupune "scurtcircuitarea/arderea etapelor" prin concentrarea tuturor resurselor interne şi atragerea unor resurse externe în jurul unei strategii şi a unor programe de acţiune pentru 
depăşirea decalajelor, având obectivul final al tranziţiei corelat cu cel al societăţilor dezvoltate.Pornind de la asemenea premise, în cursul anului 1995, s-a elaborat Strategia naţională de pregătire a aderării României la Uniunea Europeană, semnată şi asumată prin consens de toate formaţiunile politice parlamentare şi prezentată la Consiliul European de la Cannes, ca ofertă a ţării noastre privind integrarea, răspuns la oferta prezentată de Uniunea Europeană la Essen. A fost, considerăm noi, un moment politic deosebit, primul consens post-revoluţionar al spectrului politic românesc menit să susţină şi să promoveze prognoza dezvoltării economico-sociale a României în perspectiva anilor 2000, respectiv 2020, în strânsă corelare cu procesul de integrare la scară continentală, de globalizare a proceselor economico-sociale şi de construire a societăţii informaţionale globale.În strategia naţională s-a propus declanşarea unei acţiuni ample adresată în special tineretului, aşa-zisul program multi-limbaj, având în vedere patru dimensiuni de bază, necesare pentru educaţie, ca suport pentru noua societate, şi anume, în primul rând, limba română, istoria şi cultura poporului român, ca element de substanţă, de ofertă a României la dialogul multinaţional pe care-l presupune integrarea contemporană. În al doilea rând, asimilarea a cel puţin două limbi de circulaţie internaţională ca mijloc de comunicare cu lumea. În al treilea rînd, asimilarea limbajului informatic al calculatoarelor şi al comunicaţiilor moderne, noua alfabetizare despre care se vorbeşte şi astăzi aici şi noua infrastructura socială, noul mijloc esenţial de integrare reală a societăţii contemporane. Şi în al patrulea rând, limbajul creaţiei şi producţiei artistice ţinând seama de componenta aceasta de sinteză a tuturor activităţilor umane.Subliniind importanţa deosebită a strategiei naţionale, remarc faptul că ea nu este decât un punct de plecare, un ghid care orientează perspectiva. Dezvoltarea noastră viitoare, în fapt, presupune eforturi de regândire a fiecărui domeniu în contextul integrării europene. Cât de repede se va înainta pe drumul deschis de această strategie, depinde de fiecare dintre noi. În general, consider că succesul în perioada următoare şi în continuare pe termen mediu şi lung, depinde de reabilitarea importanţei efortului propriu, a muncii şi a capacităţii de inovare şi de creaţie sub toate ipostazele sale.Având însă în vedere resursele enorme pe care le implică atingerea obiectivului 
central al strategiei naţionale, construirea societăţii informaţionale intelectual şi cultural-intensive, efortul propriu trebuie dublat cu atragerea pe variate căi a resurselor externe de capital şi de tehnologie, prin promovarea cooperării internaţionale, a societăţilor mixte şi a alianţelor cu parteneri strategici, în condiţiile protejării intereselor naţionale, prin utilizarea potenţialului propriu de concepţie şi de producţie, în scopul realizării obiectivelor strategice. Eu sunt de acord cu sublinierile care s-au făcut aici, integrarea presupune deschidere, presupune cooperare, dar nu ignorarea, neglijarea competenţelor, capacităţii şi creaţiei proprii, ci, din contră, trebuie să găsim şi instrumentele adecvate la contextul nou al integrării, de valorificare superioară a capacităţii proprii de creaţie.În ceea ce priveşte sectorul cercetare-dezvoltare, din câte ştim, este şi el puternic marcat de decalajele generale pe care le-am expus mai înainte, iar misiunile sale devin cu atât mai dificile cu cât el trebuie să fie un sector de avangardă, promotor al dezvoltării. Strategia actualizată a sectorului, care susţine modelul de dezvoltare bazată pe inovare şi care se încadrează în strategia naţională menţionată mai înainte, va trebui susţinută cu resursele şi managementul care să-i permită realizarea. În mare s-a reuşit până acum să se contureze un nou sistem al ştiinţei şi tehnologiei, o minimă bază legală şi instrumentul principal reprezentat de Programul Naţional de 
Cercetare-Dezvoltare. Este drept că resursele sunt limitate, dar dacă nu le vom folosi eficient, dacă nu le vom valorifica superior prin aportul inovativ, creator al specialiştilor din acest sector şi dacă nu vom întări cooperarea în sector şi colaborarea cu beneficiarii rezultatelor cercetării-dezvoltării, nu vom putea intra în mersul ascendent al lumii, care să ne conducă la dezvoltarea economică şi implicit la regenerarea şi creşterea resurselor alocate cercetării-dezvoltării. Poziţia specială a sectorului cercetare-dezvoltare în raport cu ansamblul economico-social o obligă să fie în avangarda dezvoltării noului tip de societate informaţională, nu numai ca realizări şi performanţe, ci şi ca metode de abordare, de conducere şi de desfăşurare a acestui proces.Se impune instituirea treptată a unui managemenet strategic, orientat pe obiectivele de perspectivă, dar foarte activ prin crearea de mecanisme viabile cu feed-back pentru realizarea obiectivelor curente, concrete, penru aplicarea legilor şi a celorlalte reglementări, precum şi pentru evaluarea periodică a rezultatelor. Bineînţeles că toate acestea vor trebui sprijinite prin manifestarea voinţei politice la nivelul puterilor în stat, pentru generalizarea unor astfel de abordări la întregul proces de dezvoltare economică şi socială a ţării.În ceea ce priveşte specificul pregătirii societăţii informaţionale, sunt evidente două obiective strategice majore ale sectorului cercetare-dezvoltare: informatizarea, extinderea utilizării tehnicilor de calcul electronic şi de comunicaţii moderne în activitatea propriu-zisă de cercetare-dezvoltare cu finalitate în creşterea competitivităţii proprii pe de o parte, şi dezvoltarea de echipamente şi de aplicaţii pentru informatizarea economiei şi a societăţii în general, pe de altă parte.Prezenţa României în Uniunea Europeană nu va putea fi realizată sau nu va putea fi suficient de marcată fără performanţă economică şi tehnologică, fără capacitate de inovare pentru produse şi servicii realizate la nivelul foarte ridicat al cerinţelor şi la momente care se succed cu rapiditatea specifică acestei pieţe. Dorinţa noastră nu se va putea împlini fără cercetare proprie, fără cooperare şi alianţe strategice care să ne permită să facem faţă concurenţei şi competiţiei care pun probleme chiar şi Uniunii Europene în noua fază a dezvoltării lumii, caracterizată de un adevărat război economic şi tehnologic ce se desfăşoară la scară planetară.Ritmurile dezvoltării contemporane sunt 
incomparabile cu tot ceea ce a cunoscut evoluţia lumii până acum. Trăim un moment esenţial în istoria civilizaţiei umane. Progresul tehnologic şi economic, în continuare, va fi determinat de capacitatea de creaţie şi inovare. Din această perspectivă, subliniez importanţa factorului uman şi dimensiunea procesului educativ continuu necesar pentru dezvoltarea României în anii ce vin. Performanţele societăţii vor fi determinate, în primul rând, de felul de a munci al oamenilor, de competenţa şi de valoarea factorului uman, de structurile de organizare care valorifică eficient acest potenţial.Orientările valorice, aspiraţiile culturale, competenţele şi creativitatea oamenilor, precum şi gradul lor de participare socială sunt astăzi variabile decisive ale dezvoltării. Pregătindu-ne pentru anii care vin, trebuie să găsim căile eficiente de a valorifica fondul intelectual bun, rezerva de inteligenţă tehnică şi de creativitate, buna pregătire a forţei de muncă, acestea fiind atuurile de care noi dispunem în competiţia dezvoltării. În încheiere vă doresc succes în desfăşurarea în continuare a lucrărilor Simpozionului, precum şi în tot ceea ce întreprindeţi în activitatea dumneavoastră. Vă mulţumesc. 

Onorată asistenţă,Absolvirea Colegiului Naţional de Apărare, de către o nouă serie de cursanţi, de data aceasta o serie jubiliară, a cincea, îmi oferă plăcutul prilej de a vă adresa dumneavoastră, absolvenţilor, cele mai calde felicitări pentru eforturile depuse în perioada de studiu şi pentru rezultatele obţinute.De asemenea, doresc să exprim, şi de această dată, aprecierile mele la adresa corpului profesoral, care a asigurat acestei instituţii, încă de la înfiinţare, un real prestigiu intern şi extern, contribuind nemijlocit la completarea, actualizarea şi perfecţionarea cunoştinţelor în domeniile apărării şi siguranţei naţionale a peste 150 de persoane, civili şi militari.Colegiul Naţional de Apărare dovedeşte că îşi îndeplineşte corespunzător misiunea de bază, respectiv, abordarea şi evaluarea într-o viziune pragmatică, ştiinţifică, a fenomenului politico-militar contemporan şi a problemelor ce privesc apărarea şi siguranţa naţională, care transced opţiunile politice, strategiile şi doctrinele de securitate ale României.Aşa cum este îndeobşte cunoscut, după încetarea războiului rece şi dispariţia "cortinei de fier", după victoria revoluţiilor democratice antitotalitare din centrul şi estul continentului, unificarea Germaniei, desfiinţarea Tratatului de la Varşovia şi retragerea trupelor fostei U.R.S.S. în interiorul graniţelor naţionale, după căderea barierelor ideologice, politice, culturale şi spirituale, care au divizat continentul nostru timp de o jumătate de secol, Europa, de la Atlantic la Urali, a intrat într-un proces complex şi ireversibil de renaştere şi transformare, care influenţează destinele tuturor ţărilor continentului. În consecinţă, România consideră că integrarea sa în structurile europene şi euro-atlantice, politice, economice şi de securitate, constituie un obiectiv strategic fundamental, parte intrinsecă a unei aspiraţii care îşi are originile nu doar în interesele imediate ale momentului, ci în însăşi tradiţia de civilizaţie a românilor, în istoria evoluţiei noastre europene, în întreaga infrastructură a spaţiului spiritual şi cultural, care comunică prin mii de fire cu marea civilizaţie a Europei.Problematica politico-militară din zona geostrategică de apartenenţă a ţării noastre a fost însoţită, totodată, de schimbarea radicală a imaginii şi poziţiei României pe plan internaţional.Astfel, ţara noastră este membră cu drepturi depline, din anul 1993, în Consiliul Europei, iar de la 1 februarie 1995, a devenit membru asociat al Uniunii 
Europene. De asemenea, după ce a aderat prima la "Iniţiativa Parteneriatului pentru Pace", în 1994 a devenit membru asociat al Uniunii Europei Occidentale, consolidându-şi raporturile cu Europa de Vest şi SUA.Având în vedere toate acestea şi pornind de la realitatea că opţiunea României privind integrarea în NATO constituie un obiectiv prioritar al politicii externe româneşti, bazat pe sprijinul larg al forţelor politice şi al opiniei publice interne, în luna iunie a.c. Consiliul Suprem de Apărare a Ţării şi-a exprimat acordul cu privire la proiectele documentelor "Strategia de integrare a României în NATO", şi "Elementele de bază ale poziţiei României privind integrarea în NATO", care, după finalizare, în urma consultării reprezentanţilor partidelor şi grupurilor parlamentare ale acestora, vor deveni o platformă unitară de acţiune la nivel de Guvern şi Parlament.Reformele politice, economice şi sociale din România, în ultimii şase ani şi jumătate, conţin şi o dimensiune ce a vizat componentele sistemului naţional de apărare şi care s-a desfăşurat pe parcursul mai multor ani. Sarcinile esenţiale ale reformei în domeniul militar sunt îndeplinite pe baza concepţiei şi programelor, aprobate de Consiliul Suprem de Apărare a Ţării. În prezent, Sistemul Naţional de Apărare al României dispune de structuri organizatorice şi dotări corespunzătoare, care oferă garantarea asigurării suveranităţii şi unităţii statului, a integrităţii teritoriale a ţării şi a democraţiei constituţionale.Apreciez 
că, în acest domeniu, Colegiul Naţional de Apărare a dovedit că poate şi trebuie să se implice şi în viitor cu prioritate, atât în evaluarea şi anticiparea perspectivelor cu relevanţă în domeniul apărării şi siguranţei naţionale, cât şi pe linia elaborării unor analize şi studii ştiinţifice care să faciliteze realizarea în practică a ţelurilor stabilite.Totodată, consider că, pe baza experienţei acumulate şi cu aportul absolvenţilor seriilor anterioare de cursanţi şi a Fundaţiei Colegiului Naţional de Apărare, instituţia dumneavoastră ar putea să-şi aducă o contribuţie importantă şi la pregătirea viitorilor funcţionari, care vor fi încadraţi în unele structuri euro-atlantice civile sau militare, inclusiv ca viitori ambasadori ai României.Urez absolvenţilor şi corpului profesoral ai Colegiului Naţional de Apărare, tuturor celor prezenţi la această festivitate, multă sănătate, şi succese depline în carieră şi în viaţă, într-o Românie reînnoită, democratică şi dezvoltată. 

Domnule preşedinte al Asociaţei Internaţionale de Sociologie Rurală,Doamnelor şi domnilor,Vă rog să-mi permiteţi să salut în modul cel mai călduros prezenţa dumneavoastră la reuniunea de la Bucureşti, care sper să constituie un prilej pentru noi relaţii şi colaborări în folosul cercetării, al cunoaşterii realităţilor în continuă schimbare, al căutării de soluţii la problemele cu care ne confruntăm pe plan naţional şi internaţional, într-un domeniu de importanţă majoră pentru existenţa societăţilor noastre şi a omenirii în ansamblu.Problemele complexe cu care se confruntă lumea rurală capătă dimensiuni din ce în ce mai mari şi ele nu pot fi înţelese decât în măsura în care le privim în condiţii concrete, de loc şi de timp, dar şi în conexiunea lor cu celelalte procese şi fenomene social-economice, culturale şi politice, în intercondiţionarea lor, într-o lume în care fenomenele şi procesele social-economice se globalizează.Într-o reuniune paneuropeană recentă, referitoare la prosperitatea rurală în economiile europene în tranziţie, s-au remarcat cel puţin două paradoxuri ale lumii rurale.Primul se referă la constatarea că agricultorul, chiar dacă aparţine încă unei comunităţi locale specifice, nu mai este cel care decide în mod autonom producţia sa. Ea este determinată tot mai mult de ansamblul relaţiilor dintr-o structură socială preponderent urbano-industrială, definită atât la nivel naţional, cât şi internaţional, cu toate consecinţele ce decurg de aici asupra producătorului agricol.Alt paradox rezultă din faptul că, în prezent, comunităţile rurale, deşi deţin încă controlul asupra unor imense suprafeţe de pământ, nu ele decid în legătură cu punerea în valoare şi utilizarea continuă şi raţională a resurselor naturale şi a forţei umane din aceste comunităţi.Totodată, în mediul rural avem de-a face cu o sub-utilizare a forţei de muncă, datorită incapacităţii de a crea condiţii favorabile pentru ca aceasta să fie valorificată tot timpul anului, în timp ce în mediile urbane avem de-a face, pe de o parte, cu o diminuare a resurselor naturale pe individ - cum ar fi solul, apa, aerul şi spaţiile verzi - iar pe de altă parte, cu o subordonare a omului faţă de împrejurări şi conjuncturi care determină reducerea locurilor de muncă în industriile sau serviciile urbane şi, ca urmare, o sub-utilizare a întregului potenţial uman. Avem astfel de a face, aici, cu un sistem dereglat în ansamblul său, cu efecte negative pe plan socio-economic şi socio-cultural.Aceste paradoxuri 
se manifestă diferit de la o ţară la alta sau de la o regiune la alta. În ceea ce priveşte România, aflată în faza finală a unei dificile tranziţii de la un sistem totalitar şi supercentralizat la un regim politic, juridic şi instituţional specific statului de drept, democratic, cu economie socială de piaţă pe cale să fie promovată cu eficienţă, paradoxurile amintite se manifestă şi mai dur. Condiţionarea agricultorului de către societatea urbano-industrială este aceeaşi ca şi în alte ţări, numai că agricultorul român, ţăranul recent împroprietărit, reia firul evoluţiei sale unde a fost întrerupt cu circa o jumătate de secol în urmă, cu puţine mijloace tehnice avansate, cu o capacitate financiară foarte redusă pentru a putea realiza investiţiile necesare. În asemenea condiţii, dintr-o agricultură foarte parcelată, este greu să realizezi producţii mari şi productivitate ridicată. A fost o măsură necesară să se redea ţăranilor proprietatea de care au fost deposedaţi, direct sau indirect, dar nu s-a făcut suficient pentru a-i ajuta prin toate mijloacele - materiale, financiare şi manageriale - pentru a obţine rezultate pe măsura potenţialului agricol şi nevoilor sociale. Cred că, atât condiţiile politice interne, cât şi cele internaţionale, obiective şi subiective, au făcut ca, în procesul tranziţiei, să nu se ţină seama, în conceperea şi aplicarea reformei agriculturii, de sfatul marelui sociolog român Dimitrie Gusti, care considera că trebuie acordată "cea mai scrupuloasă 
şi minuţioasă grijă în pregătirea reformelor, şi numai după o istovitoare informaţie ştiinţifică să se păşească, cu toată sfiala, la înfăptuirea lor".Alegerea "Şcolii de sociologie rurală" a lui Dimitrie Gusti ca subiect de dezbatere a unei sesiuni speciale a congresului dumneavoastră are o semnificaţie deosebită pentru cercetătorii şi oamenii politici din statele aflate în tranziţie, facilitând valorificarea tradiţiei şi promovarea unor studii şi proiecte noi de cercetare, capabile să ofere răspunsuri pentru problemele cu care ne confruntăm acum.În perioada pe care o parcurgem, agricultura din România se confruntă cu un declin conjunctural, care poate şi trebuie să fie depăşit în cel mai scurt timp. Pentru că, din punct de vedere al condiţiilor pedo-climatice şi al potenţialului de care dispunem, România se detaşează ca o mare putere agricolă a acestei zone geografice a Europei, putere care se va concretiza în timp prin importante disponibilităţi agro-alimentare. Obiectivul fundamental constă în asigurarea securităţii alimentare a naţiunii. În acest scop, avem în vedere crearea unui sistem integrat, agro-industrial, organizat pe principii agrotehnice şi economice specifice unei agriculturi dezvoltate, care să permită obţinerea unor randamente ridicate şi a unor excedente care să facă din România un important exportator de produse agricole. De altfel, în ultimii doi ani, România a reapărut pe piaţa mondială cu disponibilităţi de cereale şi avem convingerea că această evoluţie pozitivă va continua, în pofida dificultăţilor din acest an agricol.O primă problemă care se pune în faţa colectivităţilor rurale este aceea a constituirii unor exploataţii agricole viabile, în măsură să asigure randamente superioare şi ridicarea bunăstării fiecărei familii. Este un proces dificil şi înfăptuirea lui îndeamnă la înţelepciune, spre a nu se ajunge la improvizaţii falimentare. Avem de înfruntat în acest sens şi o anume mentalitate reziduală, în care noţiunea de asociere în agricultură apare distorsionată de experienţa tragică a cooperativizării de tip stalinist, caracterizată de intervenţia brutală a statului în economia agricolă, bazată pe considerente ideologice şi nu economice, după cum mai avem de înfruntat şi demagogia celor care, speculând unele dificultăţi reale din lumea satelor, propovăduiesc un tip arhaic de agricultură, care în lunga sa existenţă n-a adus prosperitate populaţiei rurale.Desigur, ar fi greşit, în acelaşi timp, dacă viaţa comunităţilor rurale ar fi 
redusă doar la preocupările legate de producţia agricolă. Ea înseamnă mult mai mult, înseamnă diversificarea vieţii economice, înglobând activităţi de tip industial şi o întreagă gamă de servicii, inclusiv meşteşuguri tradiţionale, înseamnă educaţie, cultură, protecţie socială, înseamnă într-un cuvânt dezvoltare economico-socială complexă, la un înalt standard de viaţă, în pas cu progresul tehnologic contemporan. Adevărul este că multe din aceste activităţi se află în suferinţă la sate, revirimentul mult aşteptat prin reîntoarcerea spre rural a valorilor intelectuale rămânând încă un deziderat.Cauzele sunt multiple, ele ţinând şi de o anumită moştenire recentă, ce a determinat migraţia masivă a tineretului de la sate şi a împiedicat dezvoltarea unor comunităţi rurale capabile să asigure bunăstarea generală. Mă refer îndeosebi la absenţa în mediul rural a unor instituţii şi activităţi care să stimuleze dezvoltarea culturală şi profesională, nu numai a intelectualităţii satului, ci şi a generaţiilor tinere, să dea satisfacţii celor ce trăiesc şi muncesc în mediul rural, să-i motiveze în activitatea lor.Având în vedere chiar şi numai asemenea aspecte, putem afirma că cercetarea sociologică asupra ruralului are în continuare un larg câmp de manifestare, ea trebuind să se desfăşoare organizat şi la un înalt nivel profesional. În perioada următoare, pe lângă studierea marilor probleme şi procese cu care ne confruntăm, trebuie să acordăm o mai mare atenţie cercetării interdisciplinare 
şi, în special, studiilor de caz pe localităţi şi zone, experimentelor socio-economice şi psiho-sociale, îmbinând cunoaşterea ştiinţifică cu acţiunea practică. Afirmaţia lui Dimitrie Gusti, făcută în 1934, trebuie să ne dea în continuare de gândit: "Astăzi nu ne cunoaştem ţara - scria el. Nu ne cunoaştem neamul şi ridicăm ignoranţa la rangul de doctrină în viaţa publică. Ne ignorăm pe noi înşine, ne ignorăm chiar cu fanfaronadă. Este timpul să începem munca temeinică de cunoaştere a ţării. Căci a cunoaşte ţara este cel mai bun mijloc de a o servi". Acestea erau cuvintele lui Gusti, care cred că îşi păsptrează şi astăzi actualitatea.Iată, doamnelor şi domnilor, câteva gânduri care sunt ale omului politic, dar, sper eu, vă animă şi pe dumneavoastră, sociologii, pe toţi cei ce doresc să cunoască ruralul şi problemele sale în profunzime.Vă mulţumesc pentru atenţie! 

Doamnelor şi domnilor,Vă mulţumesc dumneavoastră şi prin dumneavoastră tuturor membrilor Partidului Democraţiei Sociale din România pentru propunerea pe care mi-aţi făcut-o şi pentru sprijinul pe care l-aţi exprimat în susţinerea candidaturii mele pentru al doilea mandat constituţional de Preşedinte al României. Mă adresez dumneavoastră şi mă adresez deopotrivă tuturor cetăţenilor României - deoarece nu m-am considerat nici un moment doar Preşedintele celor ce mi-au acordat votul lor cu patru ani în urmă, ci al tuturor cetăţenilor acestei ţări. M-am decis să candidez cu sentimentul răspunderii faţă de ceea ce am început împreună şi cu încredere în perspectivele societăţii româneşti.Am traversat ani grei, poate cei mai grei ani ai tranziţiei. Prin eforturi uriaşe, s-au înfăptuit schimbări de esenţă în structurile şi profilul societăţii româneşti, cu valoare de deschideri strategice. Este o opinie generală că România de azi nu mai seamănă, din multe puncte de vedere, cu România din 1992, când PDSR şi-a asumat dificila răspundere a guvernării într-un moment de criză profundă, sub raport economic şi social. Experienţa politică de guvernare acumulată în aceşti patru ani constituie un bun câştigat, care este normal să fie valorificat în perioada ce urmează.In aceşti ani, au fost promovate măsuri legislative şi guvernamentale care au consolidat structurile statului de drept, au asigurat stabilitatea internă a ţării, au imprimat un sens pozitiv evoluţiei de ansamblu a societăţii româneşti.In plan internaţional, România are astăzi altă statură, altă imagine, alte conexiuni. România este percepută ca o ţară stabilă. Ea este o voce respectată şi ascultată pe arena internaţională. Candidatura sa în organismele europene şi euro-atlantice este privită cu cea mai mare seriozitate. In ciuda unor contradicţii şi confruntări fireşti între forţele politice, am realizat concertarea poziţiilor pe unele probleme majore, în special de politică externă, în concordanţă cu interesul naţional. Un moment semnificativ a fost Declaraţia de la Snagov, de susţinere unanimă a strategiei integrării României în Uniunea Europeană.Cu toate dificultăţile întâmpinate, putem spune că România intră într-o nouă fază a tranziţiei. Transformările de până acum au determinat mari mutaţii în economia şi societatea românească. Totodată, însă, ţara se confruntă cu probleme extrem de grele, mai ales în plan economic. Cea mai mare parte a populaţiei întâmpină mari dificultăţi legate de nivelul scăzt al veniturilor 
în comparaţie cu escalada preţurilor, de lipsa locurilor de muncă în multe localităţi, de lipsa locuinţelor, în special pentru familiile tinere, de insuficienţa mijloacelor pentru protecţia socială, pentru susţinerea şi stimularea creaţiei intelectuale, a ştiinţei şi artelor.Trebuie să aprofundăm mesajul exprimat de cetăţeni la recentele alegeri locale, atât din partea celor care au votat cât şi a celor care s-au abţinut. Eu cred că acum este mai important decât orice să înţelegem aşteptările fireşti ale populaţiei şi gravitatea unor stări de lucruri din societate, să căutăm soluţii eficiente problemelor cu care se confruntă societatea românească.Am clădit instituţiile statului de drept, dar nu am reuşit încă să dăm reformei economice dinamica şi instrumentele necesare pentru a obţine o ameliorare decentă a nivelului de trai. In actualul stadiu al tranziţiei, este normal ca aşteptările populaţiei să aibă acest orizont. Oamenii trăiesc cu speranţa legitimă a bunăstării. Ei sunt acut preocupaţi de efectele reformei asupra nivelului de trai, de înlăturarea barierelor multiple, de natură administrativă sau fiscală, care încorsetează încă libera iniţiativă economică şi spiritul întreprinzător, resimt nevoia de autoritate a legii şi de justiţie socială, doresc să trăiască într-o societate sănătoasă, ferită de abuzuri şi ilegalităţi.Doresc să menţionez, încă o dată, în mod special, lupta împotriva corupţiei, a abuzului şi a ilegalităţilor de orice fel, care trebuie să constituie 
o miză strategică pentru ţară, o cauză comună generală, care vizează interesele întregii societăţi şi la care trebuie să concure toate forţele politice şi sociale şi, în primul rând, instituţiile statului de drept. Politizarea ei este contraproductivă. Fără îndoială că tentaţiile corupţiei sunt variate şi consistente, cu o arie întinsă de acţiune. Ea se manifestă ca un flagel social, fără culoare politică, care îi contaminează în primul rând pe cei slabi şi pe cei avizi de îmbogăţire pe căi ilicite. E bine ca fiecare să privească, înainte de toate, în ograda proprie. PDSR, trebuie, însă, să dea semnalul şi exemplul unei poziţii consecvente, de probitate, de respectare strictă şi de apărare a legii, începând cu eradicarea acestor tendinţe din propriile rânduriPDSR are în rândul său, preponderent, oameni competenţi, cumpătaţi şi cinstiţi, dar, din păcate, şi persoane care s-au compromis, care nu au rezistat diverselor tentaţii, sau nu au înţeles importanţa covârşitoare, mai ales în această perioadă, de a fi modest şi apropiat de oameni. De aceea am cerut partidului să procedeze la o limpezire internă, să-şi selecteze cu mare grijă candidaţii pentru Parlament, să dea semne convingătoare de înnoire. Cunoaşteţi cu toţii că eu nu m-am identificat niciodată şi nu mă pot identifica în nici un fel cu persoane corupte, indiferent de poziţia lor, şi că voi milita pentru respectarea şi aplicarea legilor împotriva tuturor celor ce le nesocotesc. Eu încurajez oamenii cinstiţi, hotărîţi să-i sprijine pe cei mulţi.PDSR, ca cea mai puternică formaţiune politică, cu o largă prezenţă în teritoriu şi cu o experienţă considerabilă acumulată în aceşti ani, are toate motivele şi forţa necesară pentru a realiza acest lucru. Construcţiile politice se înalţă greu. A le sprijini în efortul de definire a identităţii, de consolidare, înseamnă a sprijini implicit stabilitatea politică, procesul de structurare a peisajului nostru politic.Aşa cum am spus la întâlnirea cu membrii Biroului Executiv Central, sper că PDSR va recepta aceste noi exigenţe şi se va afirma ca un partid matur, dinamic şi novator, cu o autentică platformă social-democrată, capabil să ofere programe care să răspundă aşteptărilor oamenilor şi să acţioneze cu spirit militant pentru înfăptuirea lor.Doamnelor şi Domnilor,Îmi prezint candidatura, sub semnul răspunderii şi al angajării totale pentru soarta ţării, cu un program care, pornind de la radiografierea stării actuale a societăţii româneşti are ca obiectiv strategic 
modernizarea României, în consens cu marile mutaţii din societatea contemporană, în tranziţia sa spre societatea post-industrială, informatizată, cultural şi artistic intensivă, integrarea ţării în structurile europene şi euroatlantice, relansarea de durată, trainică, a economiei naţionale şi inversarea, pe această bază, a tendinţelor care au făcut ca în întreg secolul XX, decalajele de productivitate şi de nivel de trai al românilor faţă de ţările avansate să se reproducă permanent.Este clar că realizarea unei economii de piaţă performante, bazate pe asumarea de către fiecare a responsabilităţii pentru propria bunăstare, pe îmbinarea mecanismelor concurenţiale cu rolul activ, raţional dimensionat, al statului în economie, stimularea interesului individual, simultan cu dezvoltarea solidarităţii umane şi protecţia categoriilor defavorizate ale populaţiei şi, într-un plan mai general, armonizarea eficienţei economice cu justiţia socială constituie problema crucială, chintesenţa modernizării României.Aceasta este problema noastră fundamentală, este o cauză generoasă, un obiectiv pe care sunt sigur că îl putem realiza.Programul pe care îl voi prezenta în detaliu este rezultatul unor îndelungi reflecţii, analize, dialoguri, dezbateri şi experienţe acumulate în aceşti ani.Am colindat ţara în lung şi lat, am vizitat toate judeţele, sute şi sute de localităţi, m-am întâlnit, am dialogat şi am ascultat părerile, necazurile şi doleanţele multor oameni - muncitori şi manageri industriali, 
ţărani individuali, conducători de ferme şi asociaţii agricole, întreprinzători mari şi mici - reprezentanţi ai sectorului financiar-bancar, oameni ai şcolii, cercetători, creatori în domeniul tehnicii şi artelor, tineri de diferite categorii, funcţionari de stat şi lucrători din administraţia locală, din justiţie, armată, poliţie şi alte instituţii ale statului, reprezentanţi ai sindicatelor, asociaţiilor profesionale, culturale, ai altor segmente ale societăţii civile. Sper ca programul ce îl voi prezenta să dea expresie coerentă şi realistă tuturor acestor preocupări.Mandatul ce se încheie mi-a prilejuit, de asemenea, multiple întâlniri, dialoguri cu şefi de state şi guverne, oameni politici de diferite orientări, conducători de puternice organisme internaţionale; am participat la numeroase dezbateri asupra unor probleme fundamentale ale dezvoltării contemporane şi ale vieţii politice internaţionale. Acestea mi-au permis să-mi formez o imagine cuprinzătoare asupra modului în care trebuie să abordăm problemele dezvoltării societăţii româneşti la acest sfârşit de secol, în pas cu procesele ce se desfăşoară la scară continentală şi planetară.Au fost de mare utilitate, în acelaşi sens, numeroasele dezbateri şi dialoguri pe care le-am avut cu reputaţi specialişti din ţară, dezbaterile Consiliului Consultativ Permanent pe probleme economico-sociale - bazate pe studii şi analize efectuate de colective de experţi privind diversele aspecte ale reformei economice şi tranziţiei din ţara noastră - şi mai ales experienţa Comisiei Naţionale care a elaborat Strategia de integrare a României în Uniunea Europeană.Nu am pretenţia deţinerii vreunui monopol al adevărului. În cursul campaniei electorale, sper să avem o confruntare de idei din care să putem ieşi cu toţii îmbogăţiţi, spre binele ţării. În ceea ce mă priveşte sunt deschis tocmai pentru un astfel de curs constructiv al înfruntărilor electorale.Vă invit pe dumneavoastră, membri ai PDSR, precum şi pe toţi cei care au crezut şi cred în ceea ce continui să fac pentru schimbarea în bine a României, să participaţi la momentul lansării candidaturii mele, care va avea loc în a doua parte a lunii august, când voi expune elementele de fond ale programului meu, opţiunile şi priorităţile pentru care doresc să obţin sprijinul şi încrederea poporului român.Pentru a reuşi să ne organizăm eficient efortul de dezvoltare, este important ca în competiţia electorală din acest an să izbândească programele realiste, oamenii cinstiţi 
şi competenţi, dedicaţi binelui public.Vom reuşi împreună prin forţa democraţiei, prin solidaritate şi acţiune hotărîtă în slujba României !Din acest temei izvorăşte şi încrederea mea în reuşită. 

Domnule Preşedinte al Republicii Moldova,Domnule Preşedinte al Parlamentului,Doamnelor şi domnilor deputaţi,Doamnelor şi domnilor,Daţi-mi voie să exprim, încă de la început, satisfacţia pe care mi-o oferă posibilitatea de a mă adresa Parlamentului Republicii Moldova, instituţia care, cu cinci ani în urmă, la 27 august 1991, a adoptat Declaraţia de independenţă a Republicii Moldova, act politic de importanţă istorică, de mare curaj şi clarviziune, în condiţiile în care evoluţiile momentului nu prefigurau încă cu claritate schimbările profunde care au condus la destrămarea fostei U.R.S.S. şi la noua configuraţie a Europei Centrale şi de Răsărit. În acelaşi timp sunt bucuros şi onorat să mă întâlnesc cu membri ai acestui Parlament, care au fost nu numai martori dar şi făuritori de istorie, prin decizia lor responsabilă de a semna actul de naştere al Republicii Moldova!Parlamentul României, toate forţele politice din ţară au salutat imediat proclamarea independenţei de stat de către Parlamentul de la Chişinău, pe care România a recunoscut-o fără rezerve.Republica Moldova, ca şi România, aparţine Europei Centrale şi face parte, de asemenea, din familia statelor de origine latină, alături de Franţa, Spania, Italia, Portugalia. Republica Moldova şi România au o istorie comună, o cultură şi limbă comune. Ştefan cel Mare şi Sfânt a luptat pe ambele maluri ale Prutului împotriva împăraţilor pe care, aşa cum spunea marele Eminescu, "lumea nu putea să-i mai încapă" şi "au venit în ţara noastră de-au cerut pământ şi apă". Mihai Eminescu - cel pe care extremiştii l-au acuzat de naţionalism şi i-au ciuntit opera pentru că afirma în versuri nemuritoare acest adevăr istoric - este al nostru, al tuturor românilor, indiferent unde trăiesc ei acum, în Australia sau America, în Vestul sau Estul, în Nordul sau Sudul Europei, în stânga sau în dreapta Prutului.Noi nu împărtăşim doar anumite valori culturale şi istorice comune; noi avem aceleaşi valori culturale şi istorice, pentru că avem aceeaşi cultură şi istorie! Aş spune chiar mai mult, bucuriile şi necazurile noastre sunt comune; ne binecuvântează, deopotrivă, ploile, după cum ne înspăimântă la fel seceta sau cutremurele.Dacă privim atent prezentul şi scrutăm viitorul, nu putem să nu constatăm că şi preocupările noastre actuale sunt comune. Am optat, şi unii şi alţii, pentru valorile democraţiei, pluralismului politic, statului de drept, separaţiei puterilor în stat, libertăţilor şi drepturilor fundamentale ale omului, ca bază 
a unei noi organizări sociale şi politice. De asemenea, am optat pentru trasformări radicale care să facă posibilă realizarea unei economii sociale de piaţă moderne. Ca urmare, şi nu întîmplător, ne confruntăm cu aceleaşi probleme dificile ale perioadei de tranziţie.Tranziţia este un fenomen complex, care cuprinde toate componentele societăţii. Este vorba de o tranziţie multidimensională, la scară naţională şi zonală, ce se încadrează - în acelaşi timp - într-un fenomen mai larg, la scară mondială, marcând trecerea civilizaţiei actuale de la societatea industrială la cea post-industrială, informatizată.Dacă ne-am opri la aspectul politic, atunci putem spune că în România s-a încheiat încă din 1992 etapa construcţiei instituţionale a statului de drept. Viaţa şi fenomenele politice sunt, însă, într-un plin proces de clarificare doctrinară şi definire a opţiunilor, care va conduce la crearea unei noi culturi civice, la un binevenit fenomen de cristalizare a structurilor şi concepţiilor politice.Dacă sistemul politic a putut fi modelat mai repede în conformitate cu standardele democratice, sistemul economic s-a dovedit a fi mai inerţial, transformarea sa mai complexă, cerând mai mult timp şi mai multe resurse. Având de luptat cu o moştenire dificilă, România a început un proces gradual de tranziţie de la o economie planificată la o economie socială de piaţă. În fazele sale iniţiale, reforma a fost orientată spre liberalizarea mediului economic şi spre elaborarea cadrului legislativ 
necesar pentru a permite întreprinderilor să acţioneze de o manieră nouă, fără intervenţia statului. Această primă etapă a fost urmată de un larg proces de privatizare a întreprinderilor proprietate de stat. A fost încurajată iniţiativa privată şi s-au adoptat noi reglementări privind investiţiile străine, conform standardelor internaţionale. Ca urmare, au apărut mai mult de 600.000 de companii private şi 50.000 de societăţi mixte cu capital străin, sau companii cu capital străin în întregime, care ocupă circa o treime din forţa activă de muncă. Sectorul privat contribuie astăzi cu mai mult de 45% la formarea Produsului Intern Brut, faţă de mai puţin de 10% în 1990.Tranziţia în plan social se confruntă cu fenomene dramatice - rupturi, dislocări, costuri sociale de anvergură, ceea ce a generat tensiuni în raporturile interumane. De aceea, crearea unui sistem de protecţie socială corespunzător noilor mecanisme economice este o preocupare de bază a politicilor economico-sociale, menite a asigura, cu adevărat, stabilitatea socială, condiţie esenţială a reuşitei procesului de tranziţie.Cea mai complexă şi mai dificilă tranziţie rămâne pe planul mentalităţii. Ea afectează toate domeniile, instituţiile şi sistemele de valori, comportamentele individuale şi de grup.Sunt convins că asemenea probleme şi preocupări aveţi şi dumneavoastră.Doamnelor şi domnilor,Relaţiile dintre România şi Republica Moldova le-am conceput de la bun început, cum era şi firesc, ca fiind speciale, prioritare şi privilegiate. Ne-am stabilit împreună, ca obiective strategice, consolidarea spaţiului cultural şi spiritual comun şi integrarea economică, aceasta din urmă văzută în spirit european, ca parte a integrării noastre în Uniunea Europeană, ceea ce semnifică alinierea legislaţiei, a instituţiilor şi conduitelor noastre la standardele europene. Opţiunea noastră de integrare în Uniunea Europeană, din perspectiva realizării acestui obiectiv esenţial al politicii externe a României, poate aduce şi Republica Moldova mai aproape de această structură, în care vedem un garant al democraţiei, dezvoltării şi progresului.Integrarea într-un sistem care respectă valorile fundamentale ale democraţiei nu numai că nu afectează negativ identitatea naţională, ci constituie o şansă în plus pentru afirmarea şi dezvoltarea ei. Dimpotrivă, a rata integrarea noastră în instituţiile arhitecturii europene, în primul rînd în Uniunea Europeană, ar putea afecta interesele naţionale autentice. Este elocventă, în acest 
sens, experienţa celorlalte state membre ale UE, care nu şi-au pierdut identitatea prin integrare, ci au supus-o numai unui test aspru, care a condus la consolidarea ei.Doamnelor şi domnilor,Este remarcabil faptul că întregul spectru politic din România a înţeles dificultăţile pe care le-a traversat Republica Moldova, generate de economia de comandă clădită pe concepţia Moscovei, de problemele cu care se confruntă întregul spaţiu ex-sovietic şi s-a format un consens în favoarea sprijinirii eforturilor dumneavoastră pentru depăşirea acestor mari dificultăţi. Din păcate, propriile noastre greutăţi în tranziţie ne-au limitat şi ne limitează posibilităţile de a vă acorda sprijinul pe cât am dori noi.Dar, şi unii şi ceilalţi avem datoria de a pune în valoare multiplele posibilităţi de cooperare existente. Cadrul juridic existent oferă, după părerea noastră, toate pârghiile necesare extinderii şi diversificării relaţiilor economice. Acordul de comerţ liber dintre România şi Republica Moldova, intrat în vigoare anul trecut, oferă condiţii optime pentru circulaţia liberă a mărfurilor. Pentru România, acesta este singurul acord care elimină complet taxele vamale. Dacă la această facilitate adăugăm şi decontările în moneda naţională, în schimburile reciproce, precum şi acceptarea operaţiunilor de barter, fără nici un fel de condiţionări, avem una din dimensiunile concrete, materiale, a ceea ce înseamnă relaţiile speciale şi privilegiate.In context, aş dori să apreciez activitatea desfăşurată 
de Comitetele Interministeriale din România şi Republica Moldova, care au reuşit să impulsioneze procesul convenit de cele două guverne, de integrare economică şi consolidare a spaţiului cultural şi spiritual comun. De altfel, România, odată cu crearea Comitetului Interministerial, a hotărât şi introducerea în bugetul anual a unui capitol special "Fondul la dispoziţia Guvernului României pentru relaţiile cu Republica Moldova" din care au fost sprijinite financiar acţiuni importante de cooperare. Suntem însă conştienţi că finalizarea proiectelor de anvergură, în special din domeniile energetic, industrial, comunicaţii şi transporturi, necesită resurse mult mai mari. De aceea, suntem pentru abordări noi, pentru mobilizarea în comun de resurse financiare necesare.Consider că trebuie să acordăm prioritate modernizării transporturilor în cele două state ale noastre şi racordării lor la marile magistrale europene, terestre şi feroviare. Dacă nu vom realiza acest lucru relativ rapid, există pericolul ocolirii României şi Republicii Moldova, ceea ce poate conduce la izolarea statelor noastre de marile fluxuri internaţionale de călători şi mărfuri. Aceasta ne obligă să acţionăm împreună pentru modernizarea infrastructurii la punctele de trecere peste Prut, pentru deschiderea de noi puncte şi construcţia de noi poduri care să asigure condiţii bune de fluidizare a traficului. De altfel, experţii noştri au convenit acest lucru în cadrul consultărilor periodice. Nu ne rămâne decât să acţionăm rapid şi eficient.In acest cadru, o atenţie specială aş acorda deschiderii în regim de trafic internaţional de călători şi mărfuri a punctului Galaţi-Giurgiuleşti. Acest punct, cu perspective reale de a favoriza chiar şi crearea unei zone libere, ar putea să asigure legătura cea mai convenabilă dintre estul şi vestul continentului nostru. El este de mare interes atât pentru România şi Republica Moldova, cât şi pentru Ucraina, asigurând Republicii Moldova şi consolidarea statutului de "stat riveran Dunării", cu avantajele ce decurg din acesta. Totodată, punctul ar constitui o sursă importantă de venituri pentru statele noastre, care ar putea fi utilizate pentru modernizarea infrastructurii la celelalte puncte de trecere peste Prut.Doamnelor şi domnilor,Fixarea ca obiectiv prioritar a consolidării spaţiului cultural şi spiritual comun a creat premisele unei bune colaborări între ministerele de resort şi instituţiile culturale şi de învăţământ din România şi Republica Moldova. Aş adăuga, 
chiar, că au fost create condiţii pentru legături directe între personalităţile ştiinţifice şi din domeniul cultural-artistic din statele noastre. In plus, prin sistemul de burse acordate de Guvernul României, oferim posibilitatea ca zeci de mii de tineri să-şi însuşească cunoştinţele necesare formării lor la instituţii de învăţamânt de prestigiu din România. Pentru donaţiile de manuale şi carte, în general, încercăm să facilităm fraţilor noştri din stânga Prutului accesul la patrimoniul nostru cultural şi spiritual comun.Incă de la proclamarea Republicii Moldova, am înţeles că tânărul stat are nevoie de o rapidă recunoaştere internaţională, de primirea lui în principalele organizaţii şi organisme mondiale sau regionale. Am sprijinit activ şi insistent acţiunile desfăşurate în acest sens şi am avut satisfacţia de a contribui la primirea în ONU, OSCE şi Consiliul Europei a Republicii Moldova.Asigurarea independenţei şi integrităţii teritoriale a Republicii Moldova a constituit pentru România o preocupare permanentă. Am fost întotdeauna alături de Dumneavoastră în lupta pe care o duceţi pentru soluţionarea problemei Transnistriei, în conformitate cu Constituţia Republicii Moldova, cu standardele europene în materie, pentru menţinerea integrităţii teritoriale a Republicii Moldova.Credem că singura soluţie înţeleaptă, durabilă şi în acord cu normele internaţionale nu poate fi decât respectarea angajamentelor asumate încă din anul 1994 de retragere a forţelor armate din Transnistria 
şi apoi, rezolvarea paşnică, în spirit european, a conflictului, cu respectarea corespunzătoare a drepturilor persoanelor aparţinând minorităţilor naţionale din regiune, în spiritul de toleranţă şi înţelegere care caracterizează relaţiile inter-etnice din Republica Moldova.In acest context, nu pot să nu-mi exprim, regretul de a nu vedea printre domniile voastre pe deputatul Ilie Ilaşcu. Scaunul său gol în această sală este o dovadă clară a încălcării celor mai elementare drepturi ale omului. România, prin toate autorităţile sale executive şi legislative, partide politice şi organizaţii neguvernamentale, a făcut nenumărate demersuri pentru eliberarea lui Ilie Ilaşcu şi a celorlalţi patrioţi din închisorile din Transnistria, unde au fost închişi printr-o farsă judiciară. Imi exprim speranţa că în cel mai scurt timp, acestă nedreptate flagrantă va înceta şi că, prin eforturile noastre comune, ilustrul dumneavoastră coleg îşi va ocupa locul pe băncile Parlamentului.Domnule Preşedinte,Adresându-mă forului legislativ al Republicii Moldova, doresc să remarc cu satisfacţie că acestea cunosc o evoluţie pozitivă. Au avut loc convorbiri la Bucureşti şi Chişinău între preşedinţii celor două Parlamente, iar în acest an, consultările la nivelul preşedinţilor de comisii au avut o frecvenţa sporită, ceea ce deschide perspectiva unei cooperări mai eficiente în scopul armonizării legislaţiilor, a promovării unor iniţiative legislative de interes comun, a conlucrării în cadrul organismelor parlamentare europene şi mondiale.În mod firesc, noi urmărim cu interes dezbaterile din parlamentul dumneavoastră, apreciind contribuţia deosebită pe care aţi adus-o la elaborarea legislaţiei menite să promoveze procesele democratice şi reformele economice. În acelaşi timp, nu pot să nu-mi exprim nedumerirea faţă de falsa problemă care s-a creat în legătură cu denumirea limbii de stat, cu ocazia dezbaterii Constituţiei Republicii Moldova. Oricâte pasiuni ar stârni şi oricare ar fi substratul politic al controverselor, nimic nu poate schimba realitatea că limba pe care o vorbim şi noi şi dumneavoastră este una şi aceeaşi, limba română. Ce dovadă în plus aş putea aduce, pe lângă multiplele argumente prezentate de specialişti, decât faptul prezent că vă vorbesc în limba română şi constat că mă înţelegeţi, fără a apela la interpret! Cred că a venit momentul când şi acestă chestiune să fie soluţionată natural şi fără inutile politizări!Venind aici, la dumneavoastră, mi s-a pus întrebarea care este 
scopul vizitei? pe cine susţin în alegerile dumneavoastră apropiate? Scopul vizitei îl constituie aprofundarea relaţiilor pe toate planurile dintre statele noastre şi a integrării economice dintre România şi Republica Moldova. Pentru noi este fundamental ca în Republica Moldova să se continue consolidarea democraţiei, tranziţia la economia de piată, să se acţioneze pentru depăşirea dificultăţilor, pentru afirmarea, în continuare, a Republicii Moldova pe plan internaţional.Domnule Preşedinte,Domnilor deputaţi,Avem preocupări comune, suntem confruntaţi cu dificultăţi asemănătoare, aspirăm să ne bucurăm de binefacerile integrării în Uniunea Europeană, să promovăm valorile democratice. Cred că trebuie să ne dorim ca toate aceste procese să le parcurgem cu încredere împreună, să ne ajutăm reciproc în depăşirea greutăţilor, să cultivăm spaţiul nostru cultural şi spiritual, generând noi valori, care să intre în patrimoniul european şi mondial. 

După mai bine de şase ani de la Revoluţia din decembrie 1989 din România, consider că am acumulat experienţa minimă pentru a aborda problema tranziţiei noastre, altfel decât am făcut-o iniţial. Această tranziţie s-a dovedit a fi un proces care se va întinde pe o perioadă mai îndelungată decât ne imaginasem iniţial, având mai multe componente şi faze distincte, ce solicită metode şi abordări diferite. Consider că ceea ce voi prezenta în continuare are relevanţă nu numai pentru România ci şi pentru Republica Moldova.Nu voi aborda acum aspectele practice, ale tranziţiei, etapele parcurse deja de România, cu detalierea realizărilor şi nerealizărilor ei în planurile majore: politic, economic şi social, sau în planul mentalităţilor, însă voi face unele evaluări cu caracter principial, care prezintă interes pentru epoca pe care o trăim, într-o lume care, la rândul ei este în tranziţie.Termenul de tranziţie circulă în mediile politice şi jurnalistice cu mai multe înţelesuri. Astfel, există opinii care susţin că obiectul tranziţiei fiind schimbarea structurii politice - constituţie nouă, sistem parlamentar pluripartidist, separaţia puterilor în stat, instituţionalizarea alegerilor democratice, descentralizare, libertatea opiniilor -, se poate afirma că tranziţia s-a terminat şi acum ne aflăm în faţa etapei de consolidare a noii societăţi post-comuniste.Eu consider conceptul de tranziţie într-o accepţiune mult mai largă, ca ansamblul schimbărilor care ne duc spre un nou tip de societate. În acest înţeles, tranziţia cuprinde toate procesele de schimbare - politice, economice, sociale, pe planul mentalităţilor - până ce noul tip societate se va contura pe deplin. Ea este un proces istoric ce se va întinde pe durata mai multor decenii. La rândul său, tranziţia internă, se suprapune şi se include în tranziţia la scară zonală şi mondială a civilizaţiei actuale, de la societatea industrială la cea post-industrială, informaţională. Şi toate acestea se petrec pe fondul globalizării tot mai accentuate a proceselor, al amplificării şi conştientizării problemelor globale ale omenirii, elemente care au impus conceptul de "dezvoltare durabilă", în consens cu cerinţele de protecţie a mediului şi cu interesele generaţiilor viitoare privind acest mediu şi resursele de care dispune planeta noastră.În ceea ce priveşte principalele planuri ale tranziţiei, mă voi referi mai întâi la planul politic. Deşi am parcurs principalele etape ale edificării statului de drept şi ale afirmării unei 
societăţi pluraliste, cu asigurarea libertăţii depline de exprimare, manifestare şi organizare a cetăţenilor, nu putem afirma că tranziţia este încheiată. Continuă procesul de consolidare a instituţiilor, de clarificare organizatorică şi doctrinară a partidelor, de aşezare a raporturilor instituţiilor cu cetăţenii pe bazele noi ale structurilor democratice. Deci, tranziţia politică va continua, clădind treptat o nouă cultură şi practică politică şi civică la nivelul întregii societăţi.În planul economic, obiectivul dezirabil de a pune în mişcare un nou mecanism de dezvoltare, mecanism articulat, cu instituţii solide ale economiei de piaţă, cu circuite rapide şi flexibile în interior şi exterior, cu agenţi economici de performanţă, receptivi şi adaptabili la cerinţele pieţei şi ale concurenţei, cu infrastructuri moderne, complexe, este încă departe de a fi atins. Neîmplinirile acestui proces sunt evidente în domeniile privatizării şi al restructurării economice, al blocajului financiar, al deficitelor de capital, de tehnologie, de competitivitate şi de comportament managerial. Noi am reuşit abia să stopăm declinul economic şi să inversăm sensul procesului din primii trei ani post-revoluţionari, dar creşterile realizate arată numai că suntem pe drumul cel bun, nu şi că am fi reuşit să schimbăm radical structura internă a economiei şi relaţia sa cu societatea şi cu mediul concurenţial internaţional. Cred că abia după încheierea etapelor principale ale procesului de privatizare 
în masă vom trece pe un nou drum, stabil, al reformei economice.În planul social au intervenit cele mai dramatice procese. Raporturile interumane au fost bulversate iar societatea civilă este încă prea puţin conturată. Structura socială este deocamdată în aşezare, existând o dinamică pronunţată a categoriilor sociale, cu o instabilitate în cuprinderea oamenilor în noile tipare ocupaţionale şi de preocupări, fapt ce se transmite pe piaţa forţei de muncă. Diversificarea intereselor economice şi a conduitelor sociale nu a condus încă la o articulare coerentă a grupurilor şi nici la o solidarizare sectorială a acestora, iar experienţa parteneriatului social este şi ea încă redusă. Fenomenul polarizării sociale este adevăratul şoc al tranziţiei, greu de absorbit, contrazicând aşteptări, iluzii, speranţe. Până ce noile mecanisme politice, administrative şi economice nu vor fi puse de acord cu un nou sistem de protecţie socială - unul organic, nu ca un apendice al economiei de piaţă, - nu vom putea asigura stabilitatea socială de durată şi o calitate superioară a vieţii, elemente care, într-o expresie concentrată, ar putea fi numite modernizarea socială a ţării.În planul mentalităţilor, tranziţia este cea mai dificilă, acest plan fiind un suport pentru celelalte planuri, dar şi dependent în foarte mare măsură de acestea. Sunt implicate aici cultura, sistemele de educaţie şi de cercetare ştiinţifică, instituţiile şi sistemele de valori, comportamentele individuale şi de grup, toate vitale pentru intrarea într-un ciclu nou al dezvoltării societăţii, dar afectate fiecare, în măsuri diferite, de procesul tranziţiei.Analizând evoluţia societăţii româneşti, într-un context mai larg, s-au constatat câteva premise istorice pentru proiectarea tranziţiei în continuare. Ultimele două secole de dezvoltare a civilizaţiei industriale capitaliste au fost caracterizate prin aşa numitele cicluri lungi ale dezvoltării economice, cu semiperioade de circa 25 de ani, adică 25 de ani de creştere economică, urmaţi de circa 25 de ani de recesiune economică. România s-a integrat în acest proces al istoriei moderne abia în ultimul secol, în care au avut loc patru asemenea semicicluri. În aceste procese, România, caracterizată prin indicatori comparativi, a prezentat ritmuri de creştere superioare mediei economice europene şi mondiale în perioadele crescătoare şi rate de descreştere mai mici în perioadele descrescătoare. Rezultatele vizibile în prezent, sunt însă, în mod paradoxal, negative. 
Decalajele în planul productivităţii, al eficienţei, al competitivităţii în general, faţă de societăţile dezvoltate s-au accentuat. În această perioadă a avut loc măcinarea sistematică a claselor mijlocii care dau stabilitate vieţii economice şi sociale, şi s-a produs decuplarea sistematică a României de la marile procese caracteristice evoluţiei ţărilor europene dezvoltate.Există bineînţeles şi explicaţii de circumstanţă la acest paradox şi la decalajele acumulate, faţă de tendinţele şi nivelul ţărilor europene dezvoltate. În primul rând, a fost procesul istoric relativ întârziat, de cucerire a independenţei, de închegare politică a structurilor societăţii româneşti moderne, de formare a statului naţional unitar, abia după primul război mondial. După aceasta, au urmat eforturile de unificare economică şi socială a societăţii româneşti, grevată de anumite balasturi. După al doilea război mondial, a avut loc cuplarea noastră la un sistem economico-social neperformant, care ne-a impus o anumită linie de dezvoltare. În ultimele decenii s-au petrecut totuşi acumulări importante prin industrializarea şi urbanizarea rapidă a ţării, migraţia masivă de forţă de muncă de la sat la oraş, dar marcate de o structură necorespunzătoare, de ineficienţă, de o preponderenţă a sectoarelor energofage şi material-intensive, determinând în ansamblu o imensă irosire de resurse. Concepţia autarhică ne-a izolat de mersul tehnologic şi economic al lumii, care a cunoscut, mai ales în ultimele două decenii, 
o dinamică fără precedent. Drept urmare, în România, productivitatea muncii este astăzi cu mult sub media europeană, anulând aproape avantajul comparativ al preţului redus al forţei de muncă. Acesta e un element important de la care trebuie să pornim în proiectarea dezvoltării pentru etapa următoare. O notă de optimism faţă de aceste constatări ne dă însă faptul că în perioada la care ne referim s-a asigurat un acces larg la cultură şi la educaţie, mai ales pentru tineret, ceea ce ne asigură un element de performanţă pentru etapele ce urmează.În context internaţional european şi global, tranziţia societăţilor noastre se suprapune peste o tranziţie pe care Alvin Toffler o numeşte al treilea val al civilizaţiei, adică trecerea spre o societate postindustrială, informaţională, intelectual şi cultural intensivă, ce constituie o veritabilă provocare şi care ridică probleme deosebit de grave la scară globală. Există două alternative posibile. O alternativă conduce la agravarea decalajelor existente în lumea de azi între ţările bogate şi cele sărace, datorită imposibilităţii asigurării resurselor enorme cerute de infrastructurile noului tip de societate postindustrială. În acest sens sunt descurajante eforturile ONU depuse pe parcursul a trei decenii, pentru a reduce decalajele şi pentru combaterea sărăciei, timp în care aceste decalaje de fapt s-au adâncit. Cealaltă alternativă ar presupune "scurtcicuitarea/arderea etapelor", concentrarea tuturor resurselor şi atragerea unor resurse externe în jurul unei strategii şi a unor programe de acţiune pentru depăşirea decalajelor, având ca obiectiv final alinierea la societăţile dezvoltate.În context zonal, al spaţiului central şi est-european, tranziţia internă se conjugă cu tranziţia tuturor statelor din zonă şi cu eforturile pentru integrarea în sistemele instituţionale europene şi euro-atlantice, până se va ajunge la consolidarea unui nou sistem de securitate colectivă pe continent, fără discriminări şi divizări artificiale.În încheierea acestor considerente, putem spune că există mai multe planuri, niveluri şi orizonturi ale tranziţiei, ce implică procese fundamentale, de durate medii şi lungi. Cred că trebuie să abandonăm abordările limitate şi să reevaluăm tranziţia actuală din perspectiva celor expuse mai sus, chiar dacă unii, ne vor acuza că proiectăm tranziţia ca pe o stare permanentă. Pot spune chiar că ei nu ar greşi prea mult, având în vedere procesul inovativ permanent pe care îl implică un program naţional, 
o strategie de dezvoltare economico-socială, într-o lume care este la rândul ei în plină transformare.Pe baza celor expuse mai sus, privind complexitatea şi durata tranziţiei, apare ca inevitabilă necesitatea ca proiectarea acesteia să fie asimilată ca o responsabilitate politică a generaţiei noastre luată în ansamblu, iar un program naţional, o strategie a dezvoltării României în următorii 20 - 25 de ani, trebuie să întrunească consensul tuturor forţelor politice, în ceea ce priveşte conturarea tipului de societate şi obiectivele principale ale dezvoltării ei.S-a ajuns astfel să prefigurăm mai exact tipul de societate care sperăm să fie realizat în România ca urmare a tranziţiei. Prima condiţie a fost, ca acest model să nu fie conceput în mod utopic, ca un model ideal, irealizabil. A doua condiţie a fost să articulăm trăsăturile acestui model cu schimbările şi acţiunile pe care trebuie să le înfăptuim pentru realizarea lui. Modelul la care putem aspira derivă din dezvoltarea tendinţelor pozitive prezente şi din obţinerea unor performanţe care să ne permită să atingem standardul unei societăţi dezvoltate, printr-o sinteză între tipul economiei sociale de piaţă - cum s-a prefigurat ea în mai toate experienţele economiilor dezvoltate europene - şi caracteristicile particulare ale societăţii româneşti. Decisivă pentru acest model este şi orientarea lui spre dezvoltarea inovativă, în acord cu noile tendinţe ce se afirmă astăzi în societăţile post-industriale, bazate pe domeniile 
de avangardă, stimulând procesele de informatizare şi transformând capitalul intelectual de care dispunem şi pe care îl vom amplifica, într-o sursă principală a dezvoltării.În ceea ce priveşte tradiţiile şi fondul cultural naţional, spaţiul cultural specific poporului nostru, am plecat de la premisa că într-o societate post-industrială, informatizată, cu o mare diversitate interioară, tradiţiile culturale coexistă şi se conjugă cu noile deprinderi de viaţă.În legătură cu conceptul de economie socială de piaţă, care ar tempera excesele liberalismului sălbatic şi ar asigura o corectă protecţie a cetăţeanului, trebuie spus că această protecţie este posibilă numai prin existenţa unor resurse financiare adecvate, provenite din desfăşurarea unor activităţi economice rentabile, performante. Pentru a ne aşeza pe o cale viabilă este clar că va trebui să ne concentrăm în prima etapă pe rentabilizarea şi pe asigurarea unor performanţe ridicate ale activităţilor economice şi să îmbunătăţim gradual nivelul protecţiei sociale.Mai menţionez, de asemenea, încă două aspecte importante: acceptarea unor polarizări sociale ca un fenomen obiectiv şi necesitatea apariţiei şi întăririi unei clase de mijloc stabile şi prospere, menită să asigure echilibrul de ansamblu al societăţii. Pornind de la asemenea premise, în cursul anului 1995, s-a elaborat o strategie naţională privind dezvoltarea în perspectivă a societăţii româneşti, în contextul integrării noastre europene. În această strategie s-a definit ca obiectiv central o dezvoltare durabilă pe coordonatele majore ale dezvoltării contemporane, apariţia societăţii informaţionale cultural-intensive, reprezentând un tip de dezvoltare superior, caracteristic societăţilor postindustriale.Ca urmare, înaintea reuniunii la nivel înalt din acelaşi an a Consiliului European de la Cannes, ţara noastră a prezentat oferta proprie de integrare sub forma "Strategiei naţionale de pregătire a aderării României la Uniunea Europeană", semnată şi asumată de toate formaţiunile politice parlamentare. A fost un moment politic deosebit, primul consens post-revoluţionar al spectrului politic românesc, menit să susţină şi să promoveze prognoza dezvoltării economico-sociale a României în perspectiva anilor 2000, respectiv 2020, în strânsă corelare cu procesul de integrare la scară continentală şi de globalizare a proceselor economico-sociale.Subliniind importanţa deosebită a Strategiei naţionale, trebuie să remarcăm faptul că această strategie nu este decât 
un punct de plecare, un ghid care luminează şi orientează perspectiva. Dezvoltarea noastră viitoare în fapt, presupune eforturi de regândire a fiecărui domeniu, în contextul integrării. Cât de repede se va înainta pe drumul deschis de Strategie, depinde de fiecare dintre noi: de forul legislativ, de modul în care se vor vota legile, de modul cum se vor corela acestea cu cele ale Uniunii Europene, dar şi de modul cum vor fi aplicate, de efortul pe care îl face fiecare în parte pentru a-şi proiecta şi modela viitorul. Fiecare cetăţean are în mâini şansa dezvoltării şi a integrării şi depinde de noi să o folosim, să o valorificăm. În general, consider că succesul în perioada următoare depinde de reabilitarea importanţei efortului propriu, a elaborărilor proprii, a muncii sub toate ipostazele sale. Având însă în vedere resursele enorme pe care le implică atingerea obiectivului central al Strategiei naţionale, efortul propriu trebuie dublat cu atragerea pe variate căi a resurselor externe de capital şi de tehnologie, prin promovarea cooperării internaţionale, a societăţilor mixte şi a alianţelor cu parteneri strategici, în condiţiile protejării intereselor naţionale prin utilizarea potenţialului propriu de concepţie şi de producţie şi prin realizarea obiectivelor Strategiei naţionale.Acest nou tip de societate spre care ne îndreptăm are la bază o infrastructură nouă axată pe informatică, tehnică de calcul şi telecomunicaţii, pe programe tot mai evoluate pentru calculatoare şi pentru 
aplicaţii ale acestora, în cele mai diverse domenii ale activităţii umane. Subliniez în această perspectivă, importanţa factorului uman şi dimensiunea procesului educativ necesar pentru dezvoltarea României în anii ce vin. Performanţele societăţii sunt determinate, în primul rând, de felul de a muncii al oamenilor, de competenţa şi valoarea factorului uman, de structurile de organizare care valorifică eficient acest potenţial. Orientările valorice, aspiraţiile culturale, competenţele oamenilor şi gradul lor de participare socială sunt astăzi variabile decisive ale dezvoltării. Chiar participarea la viaţa politică a cetăţenilor este dependentă de nivelul de cultură, de mentalităţi, de valori. Pregătindu-ne pentru anii care vin, trebuie să găsim căile eficiente de a valorifica priceperea, fondul intelectual naţional, stocul de inteligenţă tehnică, potenţialul de creativitate - în toate domeniile - şi buna pregătire a forţei de muncă, atuuri de care dispunem în competiţia dezvoltării. Educaţia devine astfel cheia dezvoltării de mâine şi ea priveşte modelarea multidimensională şi anticipativă a factorului uman.În Strategia naţională s-a propus declanşarea unei acţiuni ample, adresată în special tineretului, având în vedere patru dimensiuni de bază ale educaţiei, patru limbaje ce vor trebui asimilate de toţi tinerii noştri. În primul rând limba română, istoria şi cultura poporului român, ca elemente fundamentale de comunicare şi de păstrare a identităţii naţionale în procesul de integrare europeană şi de globalizare a proceselor social-economice în general. În al doilea rând asimilarea a cel puţin două limbi de circulaţie internaţională, condiţie indispensabilă pentru conexiuni eficiente cu lumea de azi şi pentru accesul la informaţie. În al treilea rând asimilarea limbajului informatic al calculatoarelor şi al comunicaţiilor actuale. În al patrulea rând limbajul necesar creaţiei şi producţiei artistice, componentă obligatorie a activităţii, a comunicării şi a dezvoltării contemporane. La acestea se adaugă, desigur, alte dimensiuni importante privind educaţia morală, cea din familie şi din mediul social, educaţia ecologică, educaţia civică.Comunitatea Europeană, în ansamblu, pune în evidenţă sistematic provocările şi eforturile necesare pentru a face faţă sensurilor dezvoltării moderne ale civilizaţiei umane prin documente cum sunt cele cuprinse în lucrările "Creştere, competitivitate şi forţa de muncă", în 1993 şi "Prin educaţie şi formare spre o societate cognitivă", 
în 1995. Motivaţia acestei din urmă lucrări este expusă foarte clar prin provocările impuse de evoluţiile actuale la scară internaţională: globalizarea proceselor economice şi a tehnologiilor şi apariţia societăţii informaţionale, care pun pe mulţi membri ai societăţii în situaţii dificile.Ritmurile dezvoltării contemporane sunt incomparabile cu tot ce a cunoscut dezvoltarea umană de până acum. Trăim un moment crucial în istoria civilizaţiei umane. Progresul economic şi tehnologic contemporan este determinat de capacitatea de creaţie intelectuală. Se produce o sinteză între domeniul producţiei materiale şi al creaţiei intelectuale dar şi al celei artistice. Pe acest fond trebuie să pregătim tineretul nostru să fie capabil de comunicare inter şi multidisciplinară.Fiind la curent cu situaţia generală a evoluţiei Republicii Moldova în această perioadă dificilă a existenţei noastre, cred că problemele expuse în faţa dumneavoastră, pentru care căutăm soluţiile cele mai convenabile în România, asociate faptului că aparţinem unui spaţiu cultural comun, definit de comunitatea de istorie şi limbă, vă pot mărturisi că avem mai multe motive să întărim colaborarea pe toate planurile, decât să ne dispersăm prin căutarea unor motive de izolare, care nu pot fi decât contra naturii şi istoriei noastre.Cu această speranţă în suflet, vă rog să-mi permiteţi să vă mulţumesc pentru ocazia oferită de a-mi exprima unele gânduri, convingeri şi mărturisiri, în această atmosferă solemnă, în prezenţa 
unor distinse personalităţi, al căror rol sper să fie unul major în definirea şi realizarea viitorului nostru comun. 

Onorată asistenţă,Marea carte a istoriei neamului românesc păstrează la loc de aleasă cinstire faptele de arme ale înaintaşilor. Raportate la valorile perene ale conştiinţei de sine - independenţa, unitatea şi integritatea teritorială - ele constituie o dovadă elocventă a patriotismului şi demnităţii naţionale care au animat dintotdeauna poporul român şi oştirea sa.Aniversarea epopeei româneşti de la Mărăşeşti, Mărăşti şi Oituz, din vara anului 1917, pentru care astăzi suntem împreună, aici, este prilej de a evoca una din cele mai înălţătoare şi dramatice pagini din trecutul mult încercatului nostru neam, de a aduce, în acelaşi timp, prinosul de recunoştinţă celor care, prin tăria minţii şi forţa braţelor, au creat premisele decisive ale reîntregirii noastre depline.Angajarea ţării în primul război mondial, în august 1916, în urmă cu 80 de ani, a însemnat expresia voinţei românilor de pretutindeni de a acţiona activ pentru realizarea idealului lor naţional, printr-un uriaş efort militar, economic, politic şi diplomatic. S-a confirmat şi de această dată că, în condiţii dramatice pentru ţară, când este pusă sub semnul întrebării însăşi existenţa acesteia, unitatea şi consensul naţional sunt decisive pentru victorie. Înţelepciunea forţelor politice aflate la cârma destinelor ţării a condus la depăşirea divergenţelor de opinii sau personale şi, prin solidaritate şi unitate de acţiune, s-a asigurat realizarea intereselor naţionale fundamentale.Reîntregindu-şi resursele necesare forţei lor morale şi militare, după dramatica campanie din toamna anului 1916, România şi oştirea sa şi-au probat puterea şi vitejia în luptele din vara de neuitat a anului 1917. Bărbaţii neînduplecaţi de la Mărăşeşti, Mărăşti şi Oituz au biruit, sfărmând umilinţa înfrângerii şi preschimbând-o într-o victorie de răsunet mondial. Se poate spune că toată suflarea românească era atunci în tranşeele de la Mărăşeşti. Pentru că, într-adevăr, aici se aflau şi luptau împreună moldoveni şi ardeleni, bucovineni şi munteni.Ziua de 6 august 1917 a consemnat momentul culminant al înverşunatei confruntări militare de la Mărăşeşti, când, sub comanda bravului general Eremia Grigorescu, diviziile 9, 10, 13 şi 14 ca şi celelalte unităţi româneşti au opus un categoric "Pe aici nu se trece" maşinii de război a Puterilor Centrale. Aprecierea dată de şeful Misiunii militare franceze în România, generalul Henri M. Berthelot, valorii "mai presus de orice elogii" a ostaşului român, ca fiind "la înălţimea celor mai 
viteji apărători", a reprezentat o mărturie în plus a ecoului şi semnificaţiei acordate luptei României şi ardentei sale voinţe de a învinge.Cele peste trei sferturi de veac de la marea izbândă ne obligă pe toţi cei care suntem moştenitorii acesteia să ne gândim unde ne situăm, fiecare dintre noi, în necontenita bătălie pentru apărarea patriei, pentru propăşirea şi schimbarea ei în bine, pentru demnitatea şi stabilitatea ei.Cred că nu greşesc dacă afirm că, cel mai important mesaj al eroilor de la Mărăşeşti pentru ziua de azi trebuie să-l constituie regăsirea tuturor energiilor şi forţelor ţării într-un efort naţional constructiv, România având nevoie acum de pace şi echilibru, de unitate şi stabilitate, de muncă, cinste şi democraţie.Românii au vocaţia creaţiei şi a echilibrului. Ei pot oferi lumii exemplul unui popor demn. Ne putem menţine în fluxul civilizaţiei mondiale prin capacitatea noastră de a ne armoniza eforturile în slujba interesului naţional. Prin tot ceea ce facem, prin tot ceea ce întreprindem sau ne propunem să înfăptuim, să avem în vedere să câştige Ţara, prestigiul şi demnitatea ei, fiecare cetăţean al României de azi şi de mâine.Să cinstim memoria eroilor de la Mărăşeşti, să aducem omagiul nostru tuturor celor ce au luptat şi au căzut pentru marele triumf pe care-l aniversăm astăzi!Să ne înclinăm în faţa martirilor neamului nostru! Să ne călăuzească puterea lor de sacrificiu pentru ţară, în construcţia noii Românii democratice, libere şi demne! 

Faza finală a punerii în funcţiune a Unităţii 1 a Centralei Nuclearo-Electrice de la Cernavodă, prin care se realizează integrarea ei în Sistemul Energetic Naţional, reprezintă o încununare a unei perioade de acumulări într-un domeniu de vârf al tehnologiilor moderne, care se regăsesc într-un obiectiv care, prin complexitate şi dimensiune a investiţiei, este printre cele mai importante din România. Acest moment se impune atât prin consecinţele favorabile asupra programului energetic şi asupra cerinţelor populaţiei, cât şi prin potenţialitatea valorificării experienţei specialiştilor şi personalului implicat într-o lucrare de asemenea dimensiuni.Se cuvine să felicităm călduros pe toţi cei care şi-au adus contribuţia la realizarea acestui obiectiv, în cadrul unei cooperări internaţionale a reprezentanţilor unor ţări prietene, în primul rând Canada, Italia, SUA, precum şi a unor furnizori de tehnologii, echipamente din ţară şi din alte ţări, cu asistenţa permanentă a Agenţiei Internaţionale pentru Energia Atomică.Vă doresc mult succes asigurarea exploatării Unităţii 1 a CEN, cu speranţa continuării execuţiei şi a celorlalte unităţi, pentru a ajunge la o valorificare maximă a eforturilor făcute pentru realizarea acestui obiectiv de interes naţional. 

Doamnelor şi domnilor,Onorată asistenţă,Marinari şi constructori de nave,Ca în fiecare an, ziua de 15 August, Sărbătoarea Maicii Domnului, PATROANA MARINEI ROMÂNE, este sărbătorită şi cinstită de către vrednicii păstrători ai acestei îndeletniciri statornice a naţiunii noastre. Prin slujbe de pomenire, prin onoruri tradiţionale şi ceremonialuri, sunt evocate într-o atmosferă festivă, trăinicia vocaţiei şi spiritualităţii marinăreşti, indisolubil legate de destinul şi istoria poporului român.Navigaţia s-a asociat din totdeauna cu voinţa poporului nostru de a intra în legături cu civilizaţia altor popoare, de a participa activ la circuitul mondial de bunuri şi valori, cu aspiraţia spre lărgirea orizontului său de cunoaştere, cu temeritatea şi bărbăţia.Binecuvântaţi cu vecinătatea Mării Negre şi a Dunării, românii şi-au îmbogăţit cunoştinţele de navigaţie moştenite de la geto-daci, greci şi romani, prin experienţe proprii şi prin schimburi cu popoarele maritime care şi-au trimis navele spre porturile noastre sau au primit navele noastre în porturile lor.Începând cu monoxilele şi plutele, continuând cu pânzarele şi corăbiile, navigând astăzi cu vapoare şi motonave moderne, marinarii români au edificat, prin secole, o amplă şi pilduitoare tradiţie, pecetluită nu de puţine ori şi cu jertfe.MARINA MILITARĂ ROMÂNĂ, cu noile sale structuri organizatorice, de comandă şi de stat major, adaptate standardelor europene, a devenit, prin excelenţă, un pion de bază a deschiderii promovată de ROMÂNIA şi ARMATA ei, în relaţiile cu statele şi armatele Alianţei Nord-Atlantice.Prin numărul, amploarea şi calitatea misiunilor îndeplinite în apele naţionale şi internaţionale, MARINA MILITARĂ ROMÂNĂ se afirmă ca un partener serios, competent şi credibil, cu o contribuţie remarcabilă la extinderea raporturilor de conlucrare cu flotele ţărilor partenere, în scopul asigurării păcii pe continentul nostru.Reuşita deplină a aplicaţiei "COOPERATIVE PARTNER '96", cea mai complexă aplicaţie maritimă militară din istoria Parteneriatului pentru Pace, găzduită, în luna iulie 1996, de ţara noastră, participarea la alte aplicaţii comune, ca şi, în general, experienţa dobândită după 1989, ca factor component al diplomaţiei militare naţionale, confirmă incontestabila maturitate a MARINEI MILITARE, înalta sa responsabilitate în onorarea misiunilor încredinţate.Eficientizarea FLOTEI MARITIME COMERCIALE, retehnologizarea şantierelor navale şi privatizarea managementului naval, concomitent cu extinderea 
şi modernizarea portului centenar CONSTANŢA şi a celorlalte bazine portuare maritime şi dunărene, precum şi legiferarea reapariţiei zonelor libere, confirmă statutul MARINEI CIVILE ROMÂNE de flotă de importanţă europeană, de lider în MAREA NEAGRĂ şi de redutabil partener maritim în traficul internaţional de mărfuri.Împletind armonios cunoştinţele dobândite în învăţământul de marină, tradiţia şi prestigiul, cu experienţa şi deprinderile asimilate prin practică, marinarii români continuă să se afirme ca profesionişti de elită. Totodată, multe cadre militare şi civile îşi desăvârşesc pregătirea de specialitate în instituţii de învăţământ superior din alte ţări.Cu prilejul ZILEI MARINEI ROMÂNE adresez tuturor celor care, prin profesiune, interes şi înclinaţii, sunt legaţi sufleteşte de misiunea nobilă de apărare a fruntariilor de ape ale ţării sau de numeroasele îndeletniciri specifice mării şi fluviului, urarea de a arbora, cu aceleaşi onoruri sacre, pe toate catargele Flotei militare şi Flotei comerciale emblemele credinţei, dragostei şi loialităţii faţă de ţară şi neam, ale înaltei măiestrii marinăreşti moştenite de la înaintaşi, ale demnităţii uniformei pe care o poartă şi a instituţiilor din care fac parte.Vouă, celor legaţi prin profesie de ape şi de nave, familiilor voastre, vă urez noi împliniri şi succese în muncă şi viaţă.Fie ca patroana Marinei Române - FECIOARA MARIA să vă ocrotească de furtuni şi primejdii! 

Domnilor generali, ofiţeri, maiştri militari şi subofiţeri,Ostaşi ai Armatei a 2-a,La cea de-a 80-a aniversare a Armatei a 2-a vă adresez dumneavoastră, cadrelor militare în activitate, în rezervă şi în retragere, veteranilor de război, care slujiţi sau aţi slujit sub drapelul acestei mari unităţi operative a Armatei României, precum şi familiilor dumneavoastră cele mai calde felicitări, urări de noi succese în activitatea pe care o desfăşuraţi în slujba şi spre binele ţării.Aniversarea de astăzi coincide cu împlinirea a 80 de ani de la intrarea României în primul război mondial, alături de PUTERILE ANTANTEI, moment de răscruce în istoria bimilenară a poporului nostru, expresie a voinţei tuturor românilor de a acţiona pentru realizarea idealului naţional - desăvârşirea unităţii naţionale şi făurirea statului român unitar în graniţele sale fireşti.După înfiinţarea sa, la 14 august 1916, Armata a 2-a a fost dislocată în centrul dispozitivului strategic al frontului românesc din Carpaţi, între Valea Oituzului şi cursul superior al Argeşului. Acţionând exemplar pe un front de circa 230 km, sub conducerea cunoscutului general Alexandru Averescu, Armata a 2-a a străpuns, în primele patru săptămâni de lupte, dispozitivul trupelor Puterilor Centrale pe adâncimi cuprinse între 70 şi 120 km, realizând importante capete de pod la nord şi vest de Carpaţii de Curbură.Sub aceeaşi conducere competentă a generalului Averescu, care avea să devină ulterior mareşal al României, Armata a 2-a a obţinut, în vara anului 1917, splendida victorie de la Mărăşti, caracterizată de Nicolae Iorga ca "prima adevărată şi deplină victorie românească", având o importanţă remarcabilă pentru desfăşurarea ulterioară a operaţiilor militare pe frontul românesc.După reînfiinţare, Armata a 2-a a trecut prin numeroase transformări succesive, îmbogăţindu-şi, totodată, tradiţiile de luptă cu importante rezultate, pe care le-a obţinut în procesul de instruire a zeci de contingente de militari, iar în decembrie 1989, a trecut un examen de maturitate, de civism şi de patriotism, îndeplinindu-şi toate misiunile încredinţate, în condiţiile create de situaţia revoluţionară.În contextul transformărilor înregistrate în ţara noastră, după Revoluţia din decembrie 1989, Armata României s-a angajat în cel mai amplu şi mai complex proces de restructurare şi de modernizare, iar în cadrul acesteia, Armata a 2-a a parcurs cu rezultate notabile toate etapele planificate, prezentându-se astăzi ca o mare unitate operativă, 
înscrisă pe drumul modernizării şi cu o bună capacitate de luptă a marilor unităţi, unităţilor şi formaţiunilor din compunerea sa.Exprim încrederea că întregul personal al Armatei a 2-a va contribui şi în viitor la creşterea capacităţii de luptă a marilor unităţi, unităţilor şi formaţiunilor din subordine, iar alături de celelalte forţe ale sistemului naţional de apărare va garanta valorile supreme ale României,Cu prilejul acestei sărbători, urez generalilor, ofiţerilor, maiştrilor militari, subofiţerilor, ostaşilor şi personalului civil din compunerea Armatei a 2-a multă sănătate, putere de muncă şi-i îndemn să aibă încredere în viitorul României şi al armatei sale, instituţie fundamentală a statului de drept, factor de stabilitate şi de progres, care se bucură de aprecierea şi dragostea întregii naţiuni. 

Domnilor generali, ofiţeri, maiştri militari şi subofiţeri,Ostaşi ai Armatei 1La cea de-a 80-a aniversare a Armatei 1 vă adresez dumneavoastră cadrelor militare în activitate, în rezervă şi în retragere, veteranilor de război, care slujiţi sau aţi slujit sub drapelul acestei mari unităţi operative a Armatei României, precum şi familiilor dumneavoastră, cele mai calde felicitări, urări de noi succese în activitatea pe care o desfăşuraţi în slujba şi spre binele ţării.Aniversarea de astăzi coincide cu cea pe care o celebrăm în aceste zile, 80 de ani de la intrarea României în primul război mondial, alături de PUTERILE ANTANTEI, moment de răscruce în istoria bimilenară a poporului nostru, expresia voinţei tuturor românilor de a acţiona pentru realizarea idealului naţional - desăvârşirea unităţii naţionale şi făurirea statului român unitar în graniţele sale fireşti.În încleştarea supremă cu inamicul, Armata 1, înfiinţată şi mobilizată, la 15 august 1916, a făcut dovada unui eroism legendar în luptele din trecătorile carpatine, de pe Valea Jiului şi din Câmpia Română, culminând cu marea bătălie de la Mărăşeşti, din vara anului 1917.Pagini de nepieritoare glorie au scris ostaşii Armatei 1 şi în timpul celui de-al doilea război mondial, pentru eliberarea Banatului şi Crişanei, apoi a Ungariei şi Cehoslovaciei. De neuitat, pentru generaţiile prezente şi viitoare, vor rămâne faptele de arme săvârşite de militarii său la Budapesta şi Debreţin, în Munţii Bukk şi Javorina, până în Podişul Boemiei.Omagiem în acest ceas aniversar pe distinşii comandanţi ai Armatei - generalii Ion Dragalina, Eremia Grigorescu, Gheorghe Florescu, Nicolae Macici şi Vasile Atanasiu - întregul personal al armatei, care s-a acoperit de glorie în primul şi în cel de-al doilea război mondial şi ne plecăm cu veneraţie frunţile în faţa veteranilor de război, adevărate pilde vii pentru toţi cetăţenii României.În perioada postbelică, Armata 1 a trecut prin numeroase transformări succesive, îmbogăţindu-şi tradiţiile de luptă cu importante rezultate, pe care le-a obţinut în procesul de instruire a zeci de contingente de militari, iar în decembrie 1989 cu examenul de maturitate, civism şi patriotism în îndeplinirea, în condiţiile create de situaţia revoluţionară, a misiunilor încredinţate.Ulterior, s-a înscris cu fermitate într-un proces profund şi ireversibil de transformare a societăţii româneşti, caracterizat prin schimbări de anvergură, pe toate planurile, ce vizează consolidarea instituţiilor statului 
de drept, realizarea economiei de piaţă şi integrarea în structurile economice şi de securitate europene şi euro-atlantice.În demersul amplu de restructurare şi modernizare a Armatei României, de realizare a unui organism militar suplu, adaptabil oricăror condiţii, menit să slujească poporul, să garanteze în orice moment suveranitatea, independenţa, unitatea statului, integritatea teritorială şi democraţia constituţională, Armata 1 a parcurs cu rezultate notabile toate etapele planificate, prezentându-se astăzi ca o mare unitate operativă cu o bună capacitate de luptă.Evocând cu plăcere întâlnirile pe care le-am avut cu cadrele militare din Comandamentul Armatei 1 şi din unităţile armatei, exprim convingerea că întregul personal al Armatei 1 va contribui, şi în viitor, la creşterea capacităţii de luptă a marilor unităţi, unităţilor şi formaţiunilor din subordine, iar alături de celelalte forţe ale sistemului naţional de apărare va garanta valorile supreme ale României.Cu prilejul acestei sărbători, urez generalilor, ofiţerilor, maiştrilor militari, subofiţerilor, ostaşilor şi personalului civil din compunerea Armatei 1 multă sănătate, putere de muncă, să aibă încredere în viitorul României şi al armatei sale, instituţie fundamentală a statului de drept, factor de stabilitate şi progres, care se bucură de dragostea şi preţuirea întregii naţiuni.

Stimaţi participanţi,Doresc să mulţumesc Confederaţiei "Meridian" şi Federaţiei Sindicatelor Miniere a Cuprului pentru invitaţia de a participa la manifestările organizate cu ocazia tradiţionalei sărbători a "Zilei Minerului". Folosesc acest prilej pentru a vă adresa dumneavoastră, ca şi minerilor din întreaga ţară, calde felicitări şi un cordial mesaj de solidaritate.Stimaţi lucrători din industria minieră,Mineritul - activitate cu rădăcini străvechi în istoria poporului nostru - ocupă şi astăzi un loc important în economia românească. Coordonatele reformei, ale procesului de tranziţie la economia de piaţă au impus şi în acest sector exigenţe sporite în privinţa exploatării raţionale şi eficiente a zăcămintelor naturale, pentru a sprijini eforturile de dezvoltare competitivă a industriilor care beneficiază de aceste resurse. În acelaşi timp, având în vedere condiţiile grele ale activităţii din subteran, este de datoria tuturor factorilor cărora le revin răspunderi în acest domeniu să se preocupe constant de îmbunătăţirea dotării tehnologice şi a organizării producţiei pentru a uşura munca minerilor, pentru a le ameliora condiţiile de viaţă şi de trai.În acest context, consider că sindicatele miniere trebuie să reprezinte cu adevărat interesele tuturor categoriilor de salariaţi, urmărind atât creşterea performanţelor productive, cât şi protecţia şi securitatea lucrătorilor, prevenirea accidentelor şi a îmbolnăvirilor profesionale. Nu în ultimul rând doresc să subliniez rolul organizaţiilor sindicale în sprijinirea salariaţilor şi a familiilor acestora pentru asigurarea unui nivel de trai decent, precum şi necesitatea colaborării dintre sindicate şi autorităţile locale pentru diversificarea serviciilor publice şi social-culturale din zonele şi centrele miniere.În actualul stadiu al reformei, este vital ca dialogul guvern-patronat-sindicate să se instituţionalizeze la nivel local şi central în forme moderne de parteneriat social, care să faciliteze soluţionarea pe calea negocierilor directe a problemelor ce privesc restructurarea unităţilor economice, contractele colective de muncă, modalităţile de protecţie socială, nivelul de salarizare în corelaţie cu indicatorii de eficienţă, reconversia forţei de muncă. Prin această formă de colaborare permanentă, sindicatele vor contribui la înfăptuirea unei noi solidarităţi sociale, care să armonizeze interesele şi să asigure egalitatea şanselor de afirmare pentru toţi cetăţenii.Apreciez că şi manifestările atât de diverse 
desfăşurate în aceste zile reprezintă o dovadă a solidarităţii umane şi profesionale, un cadru favorabil pentru a dezbate problemele minerilor, conferind, totodată, o dimensiune culturală şi educativă acestor tradiţionale reuniuni.Cu aceste gânduri vă urez mult succes în acţiunile pe care le-aţi organizat cu prilejul "Zilei Minerului", ca şi în realizarea aspiraţiilor dumneavoastră de viaţă profesională şi familială.Noroc bun! 

Doamnelor şi domnilor,Stimaţi prieteni,Am primit cu satisfacţie invitaţia de a participa la această reuniune organizată de conducerea PDSR-ului cu primarii şi consilierii judeţeni. Cred că a fost o idee bună ca, în acest moment, să aibă loc această consfătuire, pentru a aborda câteva chestiuni foarte actuale. În primul rând, aş dori să vă felicit. Este, în fond, prima participare a PDSR-ului, ca partid, la o confruntare electorală în plan local pentru primari şi consilii judeţene. Sigur că PDSR s-a prezentat şi cu un anume handicap pentru o perioadă în care şi-a asumat răspunderea guvernării în condiţii nu uşoare. De aceea, succesul dumneavoastră în alegerile locale vorbeşte despre potenţialul, pe de o parte, al partidului în plan teritorial şi, pe de altă parte, despre calităţile oamenilor care au reuşit să iasă învingători din această confruntare. Deci vă felicit şi, în cele ce urmează, aş vrea să subliniez răspunderea deosebită care vă revine ca primari, consilieri, preşedinţi de consilii judeţene.Este foarte important ca să treceţi rapid la acţiuni practice, pentru a pune în aplicare programele proprii, pentru a avea un contact şi un dialog permanent cu cetăţenii, pentru a trece la abordarea şi rezolvarea problemelor concrete ale localităţilor. Primarii PDSR-ului trebuie să fie veritabili gospodari. Prin aceasta, trebuie să consolidaţi ceea ce aţi reuşit să câştigaţi - încrederea electoratului - şi, aş spune eu, aceasta este şi principala activitate propagandistică a PDSR-ului care să demonstreze, prin oamenii săi, că este legat de problemele reale ale ţării, de problemele reale ale localităţilor, ale cetăţenilor, că rămâne deschis, receptiv la problemele acestora şi acţionează pentru rezolvarea lor, nu se menţine pe linia abordării abstracte, teoretice a realităţilor.Aş dori să vă atrag atenţia asupra urmăririi concrete a câtorva probleme imediate. Unele au fost menţionate. Este momentul aplicării Legii caselor naţionalizate. Trebuie să se treacă la aplicarea practică. Este un mesaj concret care se dă cetăţenilor. Orice tergiversare din partea administraţiei locale - şi acum administraţia locală este chemată să dea concreteţe aplicării acestei legi -, deci orice tergiversare compromite o lege care a avut un ecou atât de larg. De asemenea, titlurile de proprietate. Trebuie făcute eforturi în toate localităţile rurale, ca să se accelereze acest proces astfel încât, aşa cum spuneam, până la finele anului viitor să se încheie toată această operaţiune, să se 
aşeze pe o bază firească, normală, întreaga activitate din agricultură. Şi, în fine, acţiunea marii privatizări, urmărirea îndeaproape a desfăşurării procesului de distribuţie a certificatelor de acţionari. Toate acestea sunt chestiuni concrete care trebuie urmărite la nivelul localităţilor.De asemenea, aş atrage atenţia primăriilor şi consiliilor judeţene să-şi concretizeze în profil teritorial programele proprii pentru dezvoltarea economico-socială, în perspectiva perioadei care urmează - 1996-2000 -, programe care să fie aplicate la nivelul fiecărei localităţi, al fiecărui judeţ, ţinând seama de resursele reale de care dispunem la nivel central şi la nivel local. Trebuie căutate şi investigate acele surse şi resurse care pot fi atrase în profil local, cu participarea activă a cetăţenilor, pentru a imprima o notă dinamică abordării şi rezolvării unor astfel de probleme care sunt esenţiale pentru ridicarea gradului de civilizaţie a localităţilor. Cred că PDSR-ul trebuie să se afirme ca un pol de atracţie a tuturor forţelor constructive, a tuturor oamenilor aplecaţi spre problemele reale ale ţării şi care au capacitatea, experienţa şi loialitatea necesare pentru a da viaţă acestor programe de dezvoltare a ţării şi a localităţilor în perioadele următoare.În fine, o altă chestiune la ordinea zilei - campania electorală. S-a vorbit aici despre răspunderea nemijlocită care revine prefecturilor şi primăriilor. Trebuie asigurate toate condiţiile organizatorice, logistice - şi primarii 
PDSR-ului trebuie să fie din acest punct de vedere un exemplu de capacitate organizatorică şi de asigurare a tuturor condiţiilor - pentru buna desfăşurare a campaniei electorale şi a alegerilor. Este o operaţiune nu uşoară, care impune un ritm mai alert începând cu distribuirea cărţilor de alegător - iar aceasta revine îndeosebi primăriilor - şi continuând cu organizarea secţiilor de votare, cu informarea corectă a cetăţenilor sub toate aspectele legate de participarea la vot. Trebuie desfăşurată o activitate concretă şi din partea organizaţiilor locale, pentru a asigura o participare masivă a cetăţenilor la vot şi trebuie să se lucreze mai ales cu acele categorii care s-au abţinut de la vot în perioada alegerilor locale.În legătură cu mesajul electoral al candidatului la preşedinţie şi al PDSR eu n-aş vrea să vorbesc prea mult. Aţi primit, am înţeles, o broşură cu trei documente: alocuţiunile mele la depunerea candidaturii şi la Conferinţa naţională a PDSR, ca şi expunerea mea de anul trecut la simpozionul "Societatea românească - prezent şi perspective". Mă opresc puţin asupra acestora şi fiindcă, după lansarea campaniei mele s-a recurs la tot felul de speculaţii şi interpretări, s-au făcut şi se fac comentarii dintre cele mai neaşteptate. În unele se afirmă, nici mai mult, nici mai puţin, că Iliescu şi-a schimbat limbajul şi orientarea. Vă rog să studiaţi comparativ textul expunerii mele în faţa Parlamentului, după alegerile din 1992, mesajul pe care l-am prezentat atunci în legătură cu problemele de politică internă şi continuarea activă a reformelor în plan intern, precum şi cu problemele de politică externă, şi textul comunicării de la simpozionul din anul trecut: "România - prezent şi perspective", în care abordam stadiul reformelor, stadiul tranziţiei, conţinutul tranziţiei şi încercam să definesc care sunt liniile directoare ale acestei perioade, spre ce fel de societate ne îndreptăm. Confruntaţi-le cu ceea ce am afirmat şi în recenta expunere, când mi-am anunţat candidatura. Este o constanţă a orientărilor pe care le-am proclamat încă din noaptea de 22 decembrie 1989 şi pe care le-am reafirmat - şi-au dobândit şi îşi dobândesc materializarea - în procesul practic al tranziţiei. Ceea ce este nou, într-adevăr, este faza nouă în care intră tranziţia românească şi societatea românească, ceea ce este nou este necesitatea imprimării unor ritmuri mai accentuate în toate procesele care se desfăşoară atât pe plan intern, cât şi în politica noastră externă, 
pentru a le conferi mai mult dinamism, mai multă eficienţă.Este, în acelaşi timp, aşa cum subliniam la lansarea candidaturii, o etapă istorică decisivă pentru România la acest sfârşit de secol. Preocuparea noastră fundamentală - care trebuie să devină o platformă de interes naţional - este să se unească toate forţele legate de interesele naţionale ale acestei ţări. Să schimbăm destinul istoric al poporului român care, timp de aproape 150 de ani de dezvoltare modernă-, indiferent de succesiunea orânduirilor, a orientărilor politice, ideologice şi aşa mai departe, în ciuda eforturilor pe care le-a depus pentru a reduce decalajul istoric pe care l-a moştenit România, în ciuda, deci, a unor eforturi de modernizare în plan politic, economic şi cultural - a rămas, faţă de ţările europene dezvoltate, cu handicapuri fundamentale pe planul productivităţii muncii şi al nivelului produsului intern brut raportat la populaţie. Este un paradox, din acest punct de vedere, pentru că, şi atunci când România a înregistrat ritmuri superioare mediei europene în dezvoltarea economică, în creşteri economice, ea tot nu a reuşit să se apropie cu paşi decisivi de ţările dezvoltate, ci, dimpotrivă, a acumulat în permanenţă decalaje. Deci, este ceva fundamental care merită analizat; de aceea am spus că este o problemă la care nimeni nu are răspunsuri prefabricate, iar aceste chestiuni nu se abordează superficial, în planuri de muncă pe 200 de zile, ca să rezolvăm marile probleme ale societăţii româneşti. 
Sunt probleme fundamentale cu care se confruntă societatea românească şi care necesită capacitate intelectuală pentru a le aborda şi soluţiona, într-un context în care omenirea, civilizaţia contemporană se află într-un proces de ruptură istorică, de trecere spre o nouă fază a dezvoltării. Aceste chestiuni trebuiesc abordate cu seriozitate şi încurajator este faptul că avem asemenea capacităţi, avem oameni competenţi, capabili să le abordeze cu pricepere, iar noi trebuie să continuăm acest efort analitic, şi de elaborare, şi de acţiune practică, pentru a da o nouă dinamică societăţii româneşti. Într-o perioadă istorică cât mai scurtă, trebuie să reducem aceste decalaje - iată conţinutul etapei pe care o parcurgem, inclusiv conţinutul integrării noastre, care este un proces inevitabil, un proces obiectiv. Chiar să vrea cineva să nu se integreze, înseamnă să se condamne la auto-faliment. Deci nu este posibil. Trebuie abordate lucrurile cu tot realismul şi cu toată înţelegerea. De aici şi apelul meu către factorul uman. Sunt probleme fundamentale care vizează, mai ales, misiunea intelectualităţii româneşti, misiunea tineretului, a generaţiei tinere care să preia această ştafetă, sunt mesaje concrete pentru muncitori, pentru agricultori, pentru noile categorii de cetăţeni, pentru întreprinzătorii particulari care dau o nouă structură societăţii româneşti şi care au un rol decisiv în dinamizarea societăţii româneşti. Toate aceste mesaje trebuie să ştim să le concretizăm şi să atragem, într-un efort constructiv, de durată, forţele creative ale naţiunii, ale societăţii româneşti.În fine, o ultimă idee - necesitatea, a ceea ce s-a spus şi aici, a coordonării unitare a campaniei prezidenţiale şi a PDSR-ului, în toată această perioadă, şi la nivel central şi la nivel local. Este nevoie să se imprime şi un spirit ofensiv, fără nici un fel de complexe, spirit ofensiv neînsemnând spirit agresiv, gregar, primitiv, la care apelează unii. Trebuie să ne detaşăm de aceste abordări acefale la care recurg unii şi să ne detaşăm tocmai prin ţinută, prin atitudine, prin probitate civică, morală, să ne angrenăm într-o competiţie care să fie a competenţelor, într-o confruntare loială a capacităţilor în care să atragem, alături de noi, pe toţi cei care sunt capabili să facă ceva pentru ca societatea românească să se mişte în direcţia bună, benefică poporului nostru. În această privinţă, handicapul de care vorbeam trebuie să se transforme într-un avantaj, prin realismul şi eficienţa abordării 
problemelor reale ale societăţii româneşti, prin punerea în valoare a experienţei acumulate. Este un mare capital politic pe care l-a câştigat PDSR-ul prin faptul că, patru ani, şi-a asumat răspunderi la nivel naţional şi acum şi în plan local. Această experienţă trebuie pusă în valoare. Este un capital care trebuie valorificat.Succesul în alegeri în această confruntare deschisă constă şi în forţa candidaţilor. Trebuie depăşite abordările şi percepţiile subiective. Trebuie să punem înainte de toate interesul naţional, interesul de partid, peste interesele personale ale unuia sau altuia. Examenul de la alegerile locale trebuie să fie elementul fundamental de reper; nu mai trebuie mers pe mâna celor perdanţi, care au dovedit acest lucru în alegerile locale. Trebuie mers cu oamenii care au şansa să câştige. Trebuie mers în faţă cu oameni care au autoritate, au prestigiu şi pot să câştige încrederea electoratului. Aceasta este lecţia fundamentală care trebuie neapărat aplicată. Vă urez succes. 

Prea Fericite Părinte Patriarh,Cinstită adunare,Această zi de sărbătoare şi bucurie pentru Biserica Ortodoxă Română şi îndeosebi pentru credincioşii meleagurilor teleormănene este un prilej pentru a mărturisi din nou că sunt pe deplin convins de necesitatea restabilirii rolului important pe care l-a avut întotdeauna Biserica Ortodoxă în societatea românească, de consolidare a bisericii noastre naţionale pentru a putea răspunde pe măsura vocaţiei şi tradiţiilor sale, aspiraţiilor religioase şi morale ale poporului român.După Decembrie 1989, din raţiuni de ordin naţional, istoric şi bisericesc, prin grija şi strădania Părintelui Patriarh şi a Sfântului Sinod, cu sprijinul plin de înţelegere al statului, s-a trecut la consolidarea structurilor organizatorice ale Bisericii, la înfiinţarea unor eparhii noi sau reactivarea celor desfiinţate în 1948, la crearea unor noi instituţii de învăţământ teologic, sporind astfel rolul Bisericii în viaţa ţării.Prea Sfinţite Părinte Episcop Galaction,V-a fost hărăzit să fiţi cel dintâi episcop al nou înfiinţatei Episcopii a Alexandriei şi Teleormanului, astfel că istoria acestei eparhii începe cu Dumneavoastră.Datorită alesei pregătiri teologice, culturii pe care v-aţi însuşit-o, a calităţilor de om şi de creştin, suntem siguri că vă veţi înscrie numele în şirul ierarhilor ortodocşi de seamă. Astfel, preoţii şi credincioşii teleormăneni vor avea în persoana Prea Sfinţiei Voastre un Păstor vrednic, care va şti să împlinească cele ce lipsesc şi să facă cele de trebuinţă.Orice început e plin de entuziasm, de însufleţire, dar, din păcate, şi de greutăţi. Suntem convinşi că veţi găsi întotdeauna înţelegere şi sprijin la instituţiile statului de drept pe care-l edificăm, că acestea vor răspunde cu toată solicitudinea cererilor Episcopiei Dumneavoastră, aşa cum, de altfel, se bucură de sprijin toate eparhiile Bisericii noastre Naţionale. Vă felicit călduros, dorindu-vă sănătate, viaţă îndelungată şi putere de muncă în îndeplinirea misiunii care v-a fost încredinţată.Cinstită adunare,Aş dori să folosesc şi acest prilej pentru a arăta Părintelui Patriarh Teoctist consideraţia noastră, dorindu-i să aibă şi pe mai departe aceeaşi tărie morală şi fizică pentru a izbândi în misiunea pe care Biserica şi-a asumat-o: aceea de a contribui la revigorarea vieţii morale şi spirituale a poporului, la construirea unor punţi de încredere şi speranţă pentru depăşirea greutăţilor cu care o ţară întreagă se confruntă.Adresând aceste gânduri la ceas de 
sărbătoare, permiteţi-mi ca, împreună cu ele, să transmit urările mele de sănătate şi bucurie, pace şi bunăstare tuturor celor de faţă.La mulţi ani! 

Exprimându-mi regretul că nu pot participa la lucrările Conferinţei Naţionale a Energiei, CNE '96, vă transmit salutul şi toată consideraţia mea pentru această prestigioasă manifestare ştiinţifică, ce reuneşte elita specialiştilor români din domeniul energetic, un mare număr de specialişti străini, precum şi delegaţi ai unor foruri reprezentative pentru acest domeniu, din ţară şi din străinătate.Consider inspirată tema sub care se desfăşoară conferinţa: "Creşterea eficienţei energetice într-o economie în tranziţie". Din toate analizele efectuate, rezultă că reducerea intensităţii energetice, ca indicator care pune în evidenţă eficienţa utilizării energiei, dar şi creşterea randamentelor energetice, trebuie să fie printre obiectivele majore ale economiei româneşti pe termen mediu, ţinând seama de naşterea unei situaţii necorespunzătoare în această privinţă faţă de performanţele ţărilor dezvoltate.România se află în prezent într-o fază importantă a promovării reformei economice, a tranziţiei spre o societate democratică stabilă şi o economie de piaţă eficientă şi competitivă. Ca prioritate a dezvoltării ne-am propus realizarea într-un timp istoric relativ scurt a criteriilor de performanţă cerute de integrarea României în structurile europene şi euro-atlantice, fapt care ne poate plasa prin eficienţă şi modernitate în rândul ţărilor dezvoltate ale lumii.Modernizarea României şi realizarea performanţelor de ţară dezvoltată în diferite sectoare ale vieţii economice şi sociale, implică însă resurse investiţionale imense şi de aceea acest proces nu se poate realiza fără atragerea investiţiilor de capital străin. Este necesară promovarea cooperării internaţionale, a societăţilor mixte şi a alianţelor cu parteneri strategici, toate acestea însă în condiţiile protejării intereselor naţionale de fond, prin utilizarea potenţialului propriu de concepţie şi de producţie.Domeniul energiei, în strânsă legătură cu problemele globale cu care se confruntă civilizaţia la acest sfârşit de secol, are în România unele particularităţi, legate şi de situaţia economică şi socială a ţării, aflată în plin proces de tranziţie în toate planurile: politic, economic, social şi al mentalităţilor în general. Energetica reprezintă o componentă esenţială de infrastructură a ţării, alături de transporturi, telecomunicaţii, gospodărirea resurselor de apă şi, mai nou, de informatică, toate aflându-se într-o strânsă interdependenţă. De aceea, strategia acestui domeniu se cere să fie elaborată în 
strânsă corelare cu dezvoltarea de ansamblu a economiei naţioanle şi a societăţii în general, conform obiectivelor Strategiei Naţionale de pregătire a aderării României la Uniunea Europeană.Ministerul Industriilor şi RENEL au elaborat strategia industriei energetice. Forma actuală a acestei strategii fixează ca obiectiv sintetic "satisfacerea imediată şi pe termen lung a cererilor de energie electrică şi termică a consumatorilor, la un preţ cât mai scăzut, în condiţii de calitate şi cu limitarea impactului nefavorabil al instalaţiilor energetice asupra mediului".Acest deziderat strategic este susţinut prin opţiunea corectă, propusă pe o perioadă de 10 ani, privind structura sectorului energiei electrice, pentru varianta de "cumpărător unic", exercitată de o companie publică, respectiv RENEL, cu accesul reglementat la reţea şi cu introducerea graduală şi controlată a eligibilităţii pentru marii consumatori industriali. Aceasta înseamnă ca sistemul energetic naţional să fie restructurat în două subsisteme: primul, un sistem energetic integrat, cu orientare de serviciu public, având funcţiile esenţiale de producţie, transport şi distribuţie, organizate pe centre de profit, obţinut prin restructurarea RENEL într-o companie publică; al doilea, un sistem energetic independent, cu orientare de piaţă, format în principal din producători de energie desprinşi treptat din actualul RENEL şi transformaţi în societăţi comerciale, precum şi alţi producători de energie, acoperind la finele 
perioadei 10-15% din producţia de energie electrică şi cca 71% din energia termică vândută la intern. Această opţiune se consideră că este adecvată realităţilor specifice ale sistemului energetic românesc, este compatibilă cu evoluţiile pe plan european şi necesită cele mai mici costuri de tranziţie.Problema costurilor şi preţului energiei, mai ales pentru populaţie,care se regăseşte principial şi în alte ramuri industriale constituie o consecinţă a principalului nostru decalaj faţă de ţările dezvoltate şi anume cel din planul productivităţii muncii, al eficienţei activităţilor în general, iar reducerea acestui decalaj trebuie să constituie pentru noi o prioritate.Ritmurile dezvoltării contemporane sunt incomparabile cu tot ce a cunoscut dezvoltarea umană. Trăim un moment crucial în istoria civilizaţiei în care, datorită progresului tehnologic, accelerat de capacitatea de creaţie intelectuală, se produce o sinteză între domeniile producţiei materiale, creaţiei intelectuale şi celei artistice. Pe acest fond, cred că anii ce vin, până la sfârşitul secolului şi mileniului, reprezintă pentru noi oportunitatea prin care, folosind eficient atuul resurselor umane valoroase de care dispunem, să realizăm cea mai profundă schimbare din istoria României, pe drumul construirii unei societăţi capabile să se integreze ca partener egal în Uniunea Europeană. În acest sens trebuie să fim conştienţi de faptul că vom trăi mai bine, numai dacă ne vom organiza şi vom munci mai bine.În încheiere urez succes deplin desfăşurării lucrărilor conferinţei. 

Exprimându-mi regretul că nu pot răspunde invitaţiei de a participa la reuniunea dumneavoastră, doresc în primul rând să-i felicit pe organizatori pentru iniţiativa acestei Conferinţe internaţionale. Tema conferinţei: "Restructurarea sectorului energetic şi consecinţele acesteia", dovedeşte preocuparea firească a sindicatelor din energie pentru finalitatea procesului de reformă şi restructurare în domeniul energeticii din România, în corelare cu procesele de reformă care se desfăşoară în ţări vecine şi în alte ţări.Consider că această dezbatere este necesară, dar ea va trebui abordată ca parte a unei dezbateri mult mai largi, asupra consecinţelor şi implicaţiilor reformei generale, a procesului de tranziţie a ţării către o economie de piaţă competitvă şi o societate democratică. Această dezbatere ar trebui în mod deosebit să pună clar în evidenţă alternativele pe care le avem faţă de evoluţiile recente şi cele previzibile ale lumii de azi, pornind de la decalajele pe care le-am acumulat în timp în planul productivităţii muncii, al eficienţei şi al competitivităţii în general, faţă de societăţile dezvoltate.În context internaţional, european şi global, tranziţia noastră se suprapune peste o tranziţie rapidă, la scara istoriei, a lumii contemporane spre o societate postindustrială, informaţională, intelectual şi cultural-intensivă, ce constituie o veritabilă provocare, ridicând în evoluţia ei probleme deosebit de complexe la scară globală. Se pare că există doar două alternative posibile. O alternativă, conservatoare, care din lipsă de voinţă sau datorită imposibilităţii asigurării resurselor foarte mari cerute de infrastructurile noului tip de societate, duce la mărirea decalajelor faţă de societăţile dezvoltate şi ne condamnă la subdezvoltare. Altă alternativă, reformatoare, care presupune "scurt-circuitarea/arderea etapelor", concentrarea tuturor resurselor proprii şi atragerea unor resurse externe în jurul unei strategii şi a unor programe de acţiune pentru depăşirea decalajelor, având ca obiectiv final alinierea la societăţile dezvoltate.România a ales a doua alternativă. Ea se află în prezent într-o fază importantă a promovării reformei economice şi sociale, a tranziţiei spre o societate democratică stabilă şi o economie de piaţă eficientă, competitivă. Ne-am propus realizarea într-un timp relativ scurt atingerea criteriilor de performanţă care să permită integrarea României în structurile europene şi euro-atlantice, în rând cu ţările dezvoltate. În ultimii 
ani, economia naţională s-a aflat într-un proces de stabilizare macroeconomică şi de uşoară relansare, după perioada de declin accentuat de după 1989. Accelerarea marii privatizări în continuare este de aşteptat să aducă în anul următor, o preponderenţă a sectorului privat în economie. Aceasta, împreună cu aplicarea noii legi a concurenţei, vor asigura motivaţii temeinice pentru o activitate economică eficientă şi o creştere economică susţinută, în vederea reducerii substanţiale a decalajelor în planurile productivităţii şi al calităţii vieţii în general, acumulate în timp. Modernizarea României şi realizarea performanţelor de ţară dezvoltată în diferite sectoare ale vieţii economice şi sociale, implică însă resurse investiţionale imense şi de aceea acest proces nu se poate realiza fără atragerea investiţiilor de capital străin. Este necesară promovarea cooperării internaţionale, a societăţilor mixte şi a alianţelor cu parteneri strategici, toate acestea însă în condiţiile protejării intereselor naţionale de bază, prin utilizarea potenţialului propriu de concepţie şi de producţie.Domeniul energiei, în strânsă legătură cu problemele globale cu care se confruntă civilizaţia la acest sfârşit de secol, are în România unele particularităţi, legate şi de situaţia economică şi socială a ţării aflată în plin proces de tranziţie în planurile politic, economic, social şi al mentalităţilor în general. Energetica administrează o componentă esenţială de infrastructură a ţării, alături 
de transporturi, telecomunicaţii, gospodărirea resurselor de apă şi mai nou, de informatică, toate aflându-se într-o strânsă interdependenţă. De aceea, strategia acestui domeniu se cere să fie elaborată în strânsă corelare cu dezvoltarea de ansamblu a economiei naţionale şi a societăţii în general, conform obiectivelor Strategiei Naţionale de pregătire a aderării României la Uniunea Europeană.RENEL şi Ministerul Industriilor au elaborat strategia industriei energetice înr-un mod adaptiv, actualizând-o şi aprobând-o la Guvern în vara anului 1995, ţinând seama ulterior şi de condiţiile reieşite din tratativele cu Banca Mondială, cu BIRD şi BERD pentru obţinerea resurselor financiare valutare destinate investiţiilor cuprinse în "Proiectul de reabilitare şi modernizare a sectorului energetic", precum şi în studiile de consultanţă întocmite de firme străine agreate de băncile creditoare.Forma actuală a acestei strategii fixează ca obiectiv sintetic "satisfacerea imediată şi pe termen lung a cererilor de energie electrică şi termică a consumatorilor alimentaţi din instalaţiile RENEL, la un preţ cât mai scăzut, în condiţii de calitate şi cu limitarea impactului instalaţiilor energetice asupra mediului". Orice dezbatere care poate aduce soluţii pertinente pentru realizarea acestui obiectiv complex este bine venită. Consider că soluţiile nu pot fi obţinute în condiţiile unor cereri inflexibile şi ale unor neînţelegeri puternic mediatizate, ci în condiţii bazate pe un pact social, bazat pe înţelegerea şi asumarea sensurilor şi cerinţelor unei dezvoltări durabile, care să permită trecerea hotărâtă şi susţinută la acţiune de către toate forţele vitale ale naţiunii.Cred că anii ce vin, până la sfârşitul secolului şi mileniului reprezintă pentru noi oportunitatea prin care, folosind eficient atuul resurselor umane valoroase de care dispunem, să realizăm cea mai profundă schimbare din istoria României, pe drumul construirii unei societăţi capabile să se integreze ca partener egal în Uniunea Europeană. În acest sens, trebuie să fim conştienţi de faptul că vom trăi mai bine numai dacă ne vom organiza şi vom munci mai bine.Vă urez succes deplin în desfăşurarea lucrărilor conferinţei. 

Sărbătorile de toamnă - ROSH HASANA, IOM KIPUR şi SUCOT - îmi oferă plăcutul prilej de a vă adresa cordiale felicitări, urări de sănătate şi prosperitate, pentru dumneavoastră, personal, ca şi pentru obştea pe care o păstoriţi cu înţelepciune şi grijă părintească.De-a lungul a peste 600 de ani, comunitatea evreiască din ţara noastră, credincioşii şi slujitorii Cultului Mozaic, au fost întotdeauna alături de frământările şi idealurile poporului român, aducându-şi contribuţia la soluţionarea problemelor societăţii, la dezvoltarea ştiinţei, culturii, artei şi economiei româneşti, manifestând loialitate şi devotament faţă de România, inclusiv pe câmpul de luptă, unde au dat jertfe pentru apărarea independenţei, integrităţii şi neatârnării ţării.Reînnoiesc şi cu acest prilej hotărârea mea de a acţiona şi în viitor pentru asigurarea unui climat de convieţuire între toţi cetăţenii ţării şi de a combate cu energie orice tendinţă de discriminare etnică sau confesională, orice manifestare care ar afecta echilibrul şi pacea socială.Contând în continuare pe aportul populaţiei evreieşti la progresul României, vă doresc sărbători fericite şi împlinirea speranţelor dumneavoastră pentru o viaţă mai bună, cu păstrarea identităţii şi culturii proprii. 

Cea de a treia Conferinţă Naţională a organizaţiei ruşilor lipoveni din România îmi oferă prilejul de a transmite un călduros salut participanţilor la conferinţă, membrilor organizaţiei dumneavoastră, tuturor ruşilor lipoveni din ţara noastră.Sunt convins că lucrările conferinţei naţionale se vor finaliza cu programe realiste, care să ducă la îmbunătăţirea vieţii de zi cu zi a celor pe care îi reprezentaţi, a acestor oameni harnici şi dârji care locuiesc în una dintre cele mai frumoase zone ale României - patria noastră comună.De-a lungul veacurilor, poporul român a trăit în armonie şi bună înţelegere cu minoritatea ruşilor lipoveni, nutrind sentimente de simpatie şi preţuire pentru tradiţiile ei, faţă de contribuţia sa la dezvoltarea societăţii româneşti. Existenţa minorităţilor reprezintă un factor de diversificare şi îmbogăţire a vieţii materiale şi spirituale, iar contribuţiile organizaţiei dumneavoastră confirmă acest adevăr.Este de apreciat rolul constructiv al organizaţiei ruşilor lipoveni în promovarea dialogului dintre organizaţiile cetăţenilor aparţinând minorităţilor naţionale, pentru cunoaşterea reciprocă a tradiţiilor culturale, pentru eliminarea tendinţelor de izolare şi a manifestărilor de intoleranţă.Acest rol s-a exercitat şi prin contribuţia activă a reprezentantului dumneavoastră în Parlamentul României, care v-a reprezentat cu cinste şi care a activat cu distincţie ca lider al Grupului parlamentar al minorităţilor naţionale - altele decât cea maghiară.Îmi exprim speranţa că, şi de această dată, îi veţi alege pe cei mai buni reprezentanţi pentru a candida la alegerile generale din toamnă, organizaţia dumneavoastră contribuind, şi în acest fel, la îmbunătăţirea vieţii lipovenilor, la afirmarea identităţii lor culturale, la consolidarea climatului de stabilitate socială şi politică din România.Urez mult succes lucrărilor conferinţei! 

Onorat auditoriu,Suntem astăzi împreună, la Ţebea, în sanctuarul Apusenilor, vegheaţi de gorunul lui Horea, pentru a cinsti memoria eroului naţional Avram Iancu. Alături de noi, cei prezenţi, se află, cu gândul şi cu inima, toţi cei pentru care numele Iancului coboară din legendă spre a însufleţi credinţa de veacuri în libertatea şi demnitatea neamului românesc.Suntem aici, pe aceste ţinuturi mândre şi binecuvântate, pentru a omagia jertfa şi paginile de eroism fără seamăn pe care moţii le-au scris în lupta pentru înfăptuirea idealului naţional. Suntem aici pentru a aprinde candela recunoştinţei noastre, pentru a lua tărie şi lumină de la eroii neamului, pentru a reînnoi legământul generaţiilor de azi faţă de idealul sfânt al unităţii naţionale.Suntem aici, în cetatea niciodată cucerită a Munţilor Apuseni, unde odihneşte unul dintre cei mai trudiţi eroi ai neamului românesc, care a condus, împreună cu tribunii şi prefecţii săi, o măreaţă şi tragică epopee a rezistenţei naţionale. Cu o clarviziune ce venea din dăinuirea neîntreruptă pe aceste meleaguri, dar şi din secole de nedreptăţi şi speranţe înşelate, fruntaşii Revoluţiei din Transilvania şi toată suflarea românească au înţeles că drepturile sociale nu pot fi despărţite de cele naţionale, că libertatea naţională e temelia şi izvorul libertăţilor individuale şi sociale.În furtunoasa Revoluţie de la 1848, când soarta Trasnsilvaniei, acest leagăn al românismului, se afla într-o grea cumpănă, a răsunat pe Câmpia Libertăţii de la Blaj chemarea "Noi vrem să ne unim cu Ţara". Tot atunci a răsunat şi îndemnul lui Iancu de a apăra, cu lancea lui Horea, cu dârzenie şi credinţă, pământul înnobilat de jertfa străbună, dovedind lumii că poporul român, conştient de drepturile sale legitime, este decis să lupte până la sacrificiul suprem pentru a-şi întemeia un aşezământ statal unitar, ca naţiune modernă, de sine stătătoare.Privite în oglinda istoriei şi în semnificaţiile lor actuale, înfăptuirile politice şi militare ale legendarului Iancu reprezintă una dintre cele mai strălucite afirmări ale conştiinţei de sine a românilor din Transilvania în lupta pentru libertate naţională, socială şi politică.În vremurile care au pregătit Marea Unire de la Alba Iulia şi în anii zbuciumaţi ai secolului nostru, Avram Iancu - cel pe care moţii l-au dăltuit în sufletul lor drept Crai al Munţilor - a intrat în legendă, devenind o icoană nepieritoare în inima tuturor românilor, un simbol al rezistenţei şi identităţii româneşti.Stimaţi 
concetăţeni,Dragi ardeleni,Aici şi acum, sub pavăza crezului moral şi politic al lui Avram Iancu, învăţând din lecţiile istoriei şi din pilda înaintaşilor, ne îndreptăm gândul către ţara de azi. Suntem chemaţi, în numele interesului naţional, să stingem dezbinarea politică şi vrajba dintre noi, pentru a ne redobândi încrederea în forţele proprii, întărindu-ne voinţa de a depăşi dificultăţile şi de a reclădi ţara, de a-i limpezi viitorul. Mă bucur că sunt prezenţi mulţi reprezentanţi ai partidelor politice şi ai vieţii publice. În numele dumneavoastră, al tuturor celor de faţă, le mulţumesc pentru gestul lor de solidaritate, chiar dacă tălmăcim în termeni diferiţi conjunctura istorică şi modalităţile de a servi interesul naţional.Sunt onorat să salut pe reprezentanţii Bisericii, ai şcolii şi ai armatei, pe membrii organizaţiilor civice şi culturale, pe toţi cei care sunt cu sufletul alături de noi în acest moment de cinstire. Avem în comun voinţa de a construi viitorul demn şi liber al României. Cu toţii avem datoria de a lupta pentru prosperitatea ţării, pentru lumea în care vor trăi urmaşii noştri. Vom izbândi prin efort şi stăruinţă, prin încredere în noi înşine şi prin unitatea atât de necesară dintre toţi fiii României.Pilda ce ne vine din vremea şi din lucrarea pentru neam a lui Avram Iancu şi a generaţiei sale este una a gândului înţelept şi a faptei energice. Acum, când evocăm frumuseţea morală şi măreţia faptelor sale, dar şi amărăciunea şi zbuciumul prin care a trecut, 
în sufletele noastre vibrează cel mai curat sentiment patriotic, luminat de gândul libertăţii şi al egalităţii în drepturi de care trebuie să se bucure toţi oamenii şi toate popoarele. Să nu uităm clarviziunea cu care acest mare bărbat a năzuit spre buna convieţuire dintre români şi maghiari. Ne amintim nu numai de chemarea sa răspicată la luptă, dar şi de adresare sa cumpătată către fruntaşii unguri, cărora le-a spus că "între noi şi voi armele niciodată nu pot decide", ci numai gândul înţelept al bunei convieţuiri. Din păcate, chemarea la reconciliere nu a avut ecou, nici atunci, nici în alte vremuri. Iar românii şi ungurii au plătit un preţ greu pentru aceste neînţelegeri.Experienţa ne-a arătat că de câte ori împrejurările ne-au aşezat în tabere potrivnice, nu am avut decât de pierdut, şi unii şi alţii, iar infruntările au lăsat de fiecare dată în sufletele noastre răni greu de vindecat. Să lăsăm trecutului tragediile sale şi să privim în viitor. Ne exprimăm aici, în panteonul Apusenilor, convingerea că a sosit vremea împăcării, a unei împăcări durabile, care, în sfârşit, să aducă linişte şi încredere pentru ambele popoare, pentru ambele ţări.Ne aflăm acum în faţa unui moment istoric. Tot ceea ce urmează a fi rostuit şi rânduit mâine, la Timişoara, prin semnarea Tratatului cu Ungaria, este şi va fi în favoarea demnităţii şi a intereselor de durată lungă ale celor două popoare. Mă adresez dumneavoastră, celor de faţă, şi prin dumneavoastră tuturor românilor. Vă asigur că pasul pe care-l facem este unul temeinic, întelung pregătit şi chibzuit, este un pas necesar pentru viitorul la care aspirăm. Avem convingerea că în felul acesta vom contribui la consolidarea climatului european de încredere şi securitate, vom deschide calea unor relaţii fireşti între cele două popoare, astfel ca buna înţelegere să ia locul vechilor tensiuni şi animozităţi.Nu este înţelept ca amintirea vechilor conflicte să ridice stavile în calea colaborării de azi şi de mâine între popoarele şi statele noastre. Pilduitor şi actual este şi avertismentul lui Nicolae Titulescu din perioada interbelică: "Statele din Europa Centrală n-au decât să aleagă: se se unească spre a ajunge la prosperitate sau să se izoleze şi să se combată pentru a ajunge la mizerie". Nu mai avem dreptul de a repeta greşelile trecutului, nici unii, nici alţii. Viitorul este al colaborării şi al bunei vecinătăţi. În acest spirit, orientat de credinţa în virtuţile reconcilierii, vom participa la edificarea climatului 
de încredere şi securitate pe continent. Din forţa cu care ne-am bătut întotdeauna pentru vieţuirea noastră liberă în istorie vom face acum un reazem pentru a da viaţă dorinţei noastre de pace şi conlucrare cu toate statele ce au drept crez democraţia şi drepturile omului.Astăzi, de aici, din vatra istorică a Ardealului, unde pulsează acum inima ţării, aflată ea însăşi în centrul continentului, rostim apelul nostru către Europa. Nutrim credinţa că timpul înfruntărilor a trecut, că timpul dictatelor şi al pactelor făcute pe deasupra noastră şi în defavorarea popoarelor a trecut. Dorim să fim parteneri sinceri ai tuturor statelor europene, să ne bucurăm de garanţii de securitate, nu unii împotriva altora, ci pentru a ne exprima vocaţia creatoare şi capacitatea de a lucra în pace şi în deplină egalitate la construcţia Europei viitoare.Astăzi, într-un moment de mare tumult istoric, când Europa îşi configurează o nouă fizionomie, fapta noastră trebuie să se ridice la înălţimea vremurilor pe care le trăim, a proceselor care le definesc. Să dovedim că suntem capabili să modernizăm ţara şi să o transmitem urmaşilor în pace şi bunăstare. Fie ca gândul înţelept al înaintaşilor şi comandamentele timpul nostru să ne călăuzească paşii spre viitorul demn al ţării! 

Onorată asistenţă,Doresc să încep prin a-mi exprima satisfacţia deosebită pentru semnarea Tratatului de înţelegere, cooperare şi bună vecinătate între România şi Republica Ungară.Felicit pe domnii prim-miniştri ai Ungariei şi României care au procedat, aici la Timişoara, la semnarea acestui important document bilateral. Felicit, de asemenea, pe cei doi miniştri de externe şi pe negociatorii din ministerele afacerilor externe ale României şi Ungariei. Prin eforturi perseverente, pe parcursul a mai bine de cinci ani, cu competenţă, dăruire şi profesionalism, au reuşit să ofere spre semnare un Tratat modern, care, prin structură şi conţinut, corespunde intereselor celor două ţări, ca şi intereselor şi standardelor europene.Acest eveniment are o semnificaţie deosebită în relaţiile dintre România şi Ungaria, care poate deveni un moment de referinţă în istoria raporturilor dintre ţările noastre.Tratatul reprezintă temelia pe care se poate inaugura un curs nou în relaţiile româno-ungare. În acelaşi timp, el constituie o premiză importantă pentru viitorul procesului de reconciliere istorică româno-ungară. Angajarea celor două state într-un asemenea proces va contribui la apropierea dintre popoarele noastre şi va avea efecte benefice atât pentru stabilitatea în zonă, cât şi pentru ansamblul climatului de pace şi cooperare în Europa. De aceea, sper că, în viitorul apropiat, se va putea ajunge şi la finalizarea şi semnarea celorlalte documente aflate în stadiu avansat de negociere. Am în vedere Declaraţia politică comună româno-ungară şi Acordul de reconciliere şi parteneriat.Subliniez importanţa continuării negocierilor bilaterale asupra documentelor reconcilierii întrucât acestea stabilesc programe şi mecanisme pragmatice, inspirate din modelul de reconciliere franco-german, care asigură un dialog permanent între factorii de decizie din cele două ţări, capabile să asigure dezvoltarea, în toate planurile, a relaţiilor bilaterale şi a colaborării lor pe plan european şi internaţional.Semnarea Tratatului de înţelegere, cooperare şi bună vecinătate dintre România şi Ungaria constituie un examen al realismului şi curajului politic al celor două guverne. Se depăşesc astfel, un prag psihologic şi anumite bariere mentale care au generat, de multe ori neînţelegeri şi chiar tensiuni în relaţiile bilaterale. Tratatul priveşte relaţiile româno-ungare în perspectiva sfârşitului de secol şi mileniu.Suportul pe care se sprijină această abordare este faptul că, în ambele ţări, se degajă 
o majoritate semnificativă în spectrul politic, ca şi în rândul opiniei publice, favorabilă cooperării între ţările şi popoarele noastre, prin întronarea unor relaţii efective de bună vecinătate.Tratatul româno-ungar conţine o serie de prevederi referitoare la domeniile de colaborare în plan bilateral, care preocupă atât guvernele cât şi popoarele din cele două ţări şi la care s-a referit domnul Prim-ministru Nicolae Văcăroiu. Este deosebit de important că, prin prevederile sale, Tratatul consfinţeşte inviolabilitatea frontierei comune şi respectarea integrităţii teritoriale a celor două state, afirmându-se în mod expres că România şi Ungaria nu au pretenţii teritoriale una faţă de cealaltă şi că nu vor ridica astfel de pretenţii nici în viitor. Cred că această prevedere clară este de natură să risipească neîncrederea şi să ajute la depăşirea barierelor psihologice la care m-am referit.Cum este firesc, Tratatul conţine o serie de prevederi referitoare la drepturile şi obligaţiile persoanelor aparţinând minorităţilor naţionale, inspirate din reglementările legale din cele două ţări, precum şi din documentele europene şi internaţionale în materie, la care ambele ţări sunt parte.Îmi exprim satisfacţia că, în urma negocierilor, s-a reuşit să se ajungă la o interpretare comună româno-ungară a Recomandării 1201, care elimină părţile ambigue din conţinutul acestui document.Semnarea la care participăm astăzi la Timişoara a generat reacţii internaţionale deosebit de favorabile. 
Aceste reacţii trebuie să ne încurajeze pentru a persevera în direcţia amplificării şi diversificării raporturilor bilaterale, pentru a merge mai departe pe calea reconcilierii istorice.În declaraţia sa, Primul ministru al României s-a referit la semnificaţia, în planul relaţiilor bilaterale, a semnării Tratatului dintre România şi Ungaria.Eu aş dori să accentuez importanţa acestui document şi rolul său pentru întărirea stabilităţii şi securităţii în zonă şi în context european.Încheierea Tratatului, precum şi punerea în practică a înţelegerilor privind o reală reconciliere istorică româno-ungară ne fac mai încrezători în reuşita eforturilor noastre comune de integrare în structurile europene şi euro-atlantice. Tratatul consemnează angajamentul celor două părţi de a "se sprijini reciproc în eforturile lor de integrare în Uniunea Europeană, Organizaţia Tratatului Atlanticului de Nord şi Uniunea Europei Occidentale".Doresc să reafirm şi aici, la Timişoara, opţiunea fermă a României de integrare în structurile euro-atlantice şi europene şi, în primul rând, în Alianţa Nord-Atlantică şi Uniunea Europeană. Acest obiectiv strategic al politicii externe se bucură de un sprijin larg, atât din partea forţelor politice cât şi a majorităţii covârşitoare a populaţiei României. Văd în prezenţa la această ceremonie a liderilor majorităţii partidelor reprezentate în Parlamentul României, pentru care le mulţumesc, o confirmare a adeziunii lor nu numai la politica de dezvoltare a unor relaţii de bună vecinătate româno-ungare, ci şi la acest obiectiv strategic.Integrarea comună europeană şi euro-atlantică a României şi Ungariei oferă garanţii ferme pentru desăvârşirea proceselor democratice şi de reformă economică din cele două state, ca şi pentru stabilitatea şi securitatea în această parte a Europei.Alegerea municipiului Timişoara ca loc de semnare a Tratatului de înţelegere, cooperare şi bună vecinătate între România şi Ungaria are şi o valoare de simbol, fiind bine cunoscute toleranţa, înţelegerea şi convieţuirea armonioasă între cetăţenii de diverse etnii care trăiesc în acest oraş. Se cuvine, de asemenea, să evoc rolul esenţial al Timişoarei, oraş martir, în declanşarea şi izbânda Revoluţiei române din 1989.Aduc calde mulţumiri autorităţilor judeţene şi municipale, precum şi locuitorilor din Timişoara care s-au dovedit a fi gazde admirabile ale acestui eveniment care, aşa cum am mai arătat, poate să dobândească - şi sunt sigur că va dobândi - o rezonanţă istorică. 

Exprimându-mi regretul că nu pot răspunde invitaţiei de a participa la deschiderea lucrărilor acestei prestigioase manifestări ştiinţifice îi felicit pe organizatori pentru iniţiativa organizării prezentului simpozion. Tema simpozionului privind impactul ecologic al anvelopelor auto, denotă asumarea clară de către organizatori şi de către participanţi, în fapt de către actorii acestui sector de activitate, a responsabilităţilor rezultate din punerea în practică a conceptului de dezvoltare durabilă. Detalierea tematică a simpozionului arată, de asemenea, abordarea sistemică, exhaustivă a problemelor implicate de aceste produse, cu un vast impact economic şi social, pe tot ciclul de fabricaţie şi de viaţă al produselor, de la materiile prime, până la consecinţele utilizării şi la diversele căi de reciclare sau de valorificare a anvelopelor uzate.La prima vedere, ar putea părea un domeniu mai îngust, dacă ne referim la produsele avute în vedere, dar de fapt aceste anvelope au un spectru foarte larg de aplicaţii, de la automobilul-jucărie, prima tricicletă sau bicicleltă ale unui copil, la automobilul, autobuzele, autocamioanele şi tractoarele ce se întâlnesc la tot pasul şi până la uriaşele utilaje tehnologice autopropulsate din industrie şi construcţii. Deci, putem spune că anvelopele sunt omniprezente în jurul nostru şi, de aici rezultă şi importantul lor impact economic, social şi nu în ultimul rând ecologic.Conceptul de dezvoltare durabilă a apărut şi s-a impus ca urmare a conştientizării treptate a unor dezechilibre importante apărute în procesul dezvoltării societăţii umane contemporane, pe fondul globalizării proceselor economice şi sociale. Meritul de a fi lansat primul semnal de alarmă în legătură cu ruperea echilibrului între dezvoltarea contemporană şi resursele planetei, revine Clubului de la Roma, care a comandat primul raport realizat de colectivul de la Massachusetts Institute of Technology, raport ce s-a intitulat "Limitele creşterii". S-au evidenţiat, încă de atunci, două aspecte: pe de o parte deteriorarea echilibrului cantitativ, limitarea resurselor existente pe glob, de energie, apă potabilă, produse alimentare, materii prime, în general, şi cerinţele tot mai mari determinate de creşterea economico-socială, iar pe de altă parte deteriorarea echilibrului calitativ al factorilor de mediu prin acţiunea factorilor economici şi sociali, prin poluarea apei, aerului şi solului. De aici a rezultat necesitatea armonizării intereselor economice cu restricţiile 
ecologice şi cu cerinţele dezvoltării umane în general.Ideea de dezvoltare durabilă a fost conturată în primul raport al Institutului pentru Veghea Mondială - Worldwatch Institute - din SUA, în anul 1984 şi relansată la ONU, în anul 1987 cu ocazia prezentării raportului intitulat "Viitorul nostru comun", întocmit de Comisia Mondială pentru Mediu şi Dezvoltare, condusă de primul ministru al Norvegiei, Gro Harlem Brundtland. Principiile şi obiectivele dezvoltării durabile au căpătat consacrare internaţională în anul 1992, fiind înscrise în "Declaraţia de la Rio" şi în programul de acţiune "Agenda 21", la Conferinţa Naţiunilor Unite privind Mediul şi Dezvoltarea de la Rio de Janeiro.După cum ştiţi, în cursul anului 1995, într-un cerc foarte larg de specialişti, acoperind tot spectrul politic, s-a elaborat o strategie naţională privind dezvoltarea în perspectivă a societăţii româneşti, în contextul pregătirii integrării României în Uniunea Europeană. Aceasta a fost aprobată de toate formaţiunile politice parlamentare, constituind primul consens post-revoluţionar al spectrului politic românesc. În această strategie s-a definit ca obiectiv central o dezvoltare durabilă pe coordonatele majore ale dezvoltării contemporane, având ca ţintă construcţia societăţii postindustriale, informaţionale cultural-intensive.Revenind la tematica specifică acestui simpozion, ea reprezintă un exemplu de abordare multi- şi interdisciplinară, pe coordonatele dezvoltării contemporane, a unui 
sector de activitate industrială, a produselor sale şi a efectelor complexe ale fabricării, utilizării şi reciclării deşeurilor rezultate din acestea.Ritmurile dezvoltării contemporane sunt incomparabile cu tot ce a cunoscut dezvoltarea umană. Trăim un moment crucial în istoria civilizaţiei umane, în care datorită progresului tehnologic accelerat de capacitatea de creaţie intelectuală, se produce o sinteză între domeniile producţiei materiale, al creaţiei intelectuale inclusiv al celei artistice. Pe acest fundal, cred că anii ce vin până la sfârşitul secolului şi mileniului, reprezintă pentru noi o oportunitate în care, folosind atuul resurselor umane valoroase de care dispunem, putem realiza cea mai profundă schimbare din istoria României, în construirea unei noi societăţi. În general, consider că succesul nostru în perioada următoare depinde de reabilitarea importanţei efortului propriu, a elaborărilor proprii, a muncii sub toatre ipostazele sale.În încheiere vă urez succes deplin în desfăşurarea lucrărilor simpozionului. 

Exprimându-mi regretul că nu pot răspunde invitaţiei de a participa la deschiderea lucrărilor acestei prestigioase manifestări ştiinţifice îi felicit pe organizatori pentru iniţiativa organizării prezentului simpozion. Tema simpozionului privind impactul ecologic al anvelopelor auto, denotă asumarea clară de către organizatori şi de către participanţi, în fapt de către actorii acestui sector de activitate, a responsabilităţilor rezultate din punerea în practică a conceptului de dezvoltare durabilă. Detalierea tematică a simpozionului arată, de asemenea, abordarea sistemică, exhaustivă a problemelor implicate de aceste produse, cu un vast impact economic şi social, pe tot ciclul de fabricaţie şi de viaţă al produselor, de la materiile prime, până la consecinţele utilizării şi la diversele căi de reciclare sau de valorificare a anvelopelor uzate.La prima vedere, ar putea părea un domeniu mai îngust, dacă ne referim la produsele avute în vedere, dar de fapt aceste anvelope au un spectru foarte larg de aplicaţii, de la automobilul-jucărie, prima tricicletă sau bicicleltă ale unui copil, la automobilul, autobuzele, autocamioanele şi tractoarele ce se întâlnesc la tot pasul şi până la uriaşele utilaje tehnologice autopropulsate din industrie şi construcţii. Deci, putem spune că anvelopele sunt omniprezente în jurul nostru şi, de aici rezultă şi importantul lor impact economic, social şi nu în ultimul rând ecologic.Conceptul de dezvoltare durabilă a apărut şi s-a impus ca urmare a conştientizării treptate a unor dezechilibre importante apărute în procesul dezvoltării societăţii umane contemporane, pe fondul globalizării proceselor economice şi sociale. Meritul de a fi lansat primul semnal de alarmă în legătură cu ruperea echilibrului între dezvoltarea contemporană şi resursele planetei, revine Clubului de la Roma, care a comandat primul raport realizat de colectivul de la Massachusetts Institute of Technology, raport ce s-a intitulat "Limitele creşterii". S-au evidenţiat, încă de atunci, două aspecte: pe de o parte deteriorarea echilibrului cantitativ, limitarea resurselor existente pe glob, de energie, apă potabilă, produse alimentare, materii prime, în general, şi cerinţele tot mai mari determinate de creşterea economico-socială, iar pe de altă parte deteriorarea echilibrului calitativ al factorilor de mediu prin acţiunea factorilor economici şi sociali, prin poluarea apei, aerului şi solului. De aici a rezultat necesitatea armonizării intereselor economice cu restricţiile 
ecologice şi cu cerinţele dezvoltării umane în general.Ideea de dezvoltare durabilă a fost conturată în primul raport al Institutului pentru Veghea Mondială - Worldwatch Institute - din SUA, în anul 1984 şi relansată la ONU, în anul 1987 cu ocazia prezentării raportului intitulat "Viitorul nostru comun", întocmit de Comisia Mondială pentru Mediu şi Dezvoltare, condusă de primul ministru al Norvegiei, Gro Harlem Brundtland. Principiile şi obiectivele dezvoltării durabile au căpătat consacrare internaţională în anul 1992, fiind înscrise în "Declaraţia de la Rio" şi în programul de acţiune "Agenda 21", la Conferinţa Naţiunilor Unite privind Mediul şi Dezvoltarea de la Rio de Janeiro.După cum ştiţi, în cursul anului 1995, într-un cerc foarte larg de specialişti, acoperind tot spectrul politic, s-a elaborat o strategie naţională privind dezvoltarea în perspectivă a societăţii româneşti, în contextul pregătirii integrării României în Uniunea Europeană. Aceasta a fost aprobată de toate formaţiunile politice parlamentare, constituind primul consens post-revoluţionar al spectrului politic românesc. În această strategie s-a definit ca obiectiv central o dezvoltare durabilă pe coordonatele majore ale dezvoltării contemporane, având ca ţintă construcţia societăţii postindustriale, informaţionale cultural-intensive.Revenind la tematica specifică acestui simpozion, ea reprezintă un exemplu de abordare multi- şi interdisciplinară, pe coordonatele dezvoltării contemporane, a unui 
sector de activitate industrială, a produselor sale şi a efectelor complexe ale fabricării, utilizării şi reciclării deşeurilor rezultate din acestea.Ritmurile dezvoltării contemporane sunt incomparabile cu tot ce a cunoscut dezvoltarea umană. Trăim un moment crucial în istoria civilizaţiei umane, în care datorită progresului tehnologic accelerat de capacitatea de creaţie intelectuală, se produce o sinteză între domeniile producţiei materiale, al creaţiei intelectuale inclusiv al celei artistice. Pe acest fundal, cred că anii ce vin până la sfârşitul secolului şi mileniului, reprezintă pentru noi o oportunitate în care, folosind atuul resurselor umane valoroase de care dispunem, putem realiza cea mai profundă schimbare din istoria României, în construirea unei noi societăţi. În general, consider că succesul nostru în perioada următoare depinde de reabilitarea importanţei efortului propriu, a elaborărilor proprii, a muncii sub toatre ipostazele sale.În încheiere vă urez succes deplin în desfăşurarea lucrărilor simpozionului. 

În primul rând doresc să vă mulţumesc pentru invitaţie şi să-mi exprim plăcerea de a fi alături de Dumneavoastră la această festivitate care se desfăşoară în aula unei prestigioase instituţii de învăţământ superior a României. Au fost deosebit de utile şi interesante întâlnirile avute cu colegii Dumneavoastră dintr-o serie anterioară sau cu profesorii americani participanţi la program, anul trecut, la Seattle, în cadrul vizitei oficiale realizate în SUA.Asociind această festivitate cu un eveniment istoric petrecut săptămâna trecută în evoluţia economiei de piaţă din România, precum şi cu deschiderea anului universitar 1996 - 1997, vă rog să-mi premiteţi să subliniez cerinţa imperioasă pentru tinerii specialişti de a-şi asigura o pregătire modernă, pentru a contribui la prosperitatea ţării, în contextul evoluţiei dinamice a economiei mondiale contemporane.Dezvoltarea postbelică a ţărilor avansate s-a bazat, în primul rând, pe progresul tehnologic, pe dezvoltarea sectoarelor şi ramurilor revoluţionare ale tehnologiei şi, în al doilea rând, pe ştiinţa şi practica managementului modern. Acestea au fost elementele de bază care au determinat creşteri ale productivităţii muncii şi, în consecinţă - progres economic şi social. Integrarea României în structurile europene şi euroatlantice va fi judecată în funcţie de performanţa economică şi tehnologică, la nivelul cerut de competiţia la nivelul pieţii interne a Uniunii Europene şi la scară planetară.Constatările cercetărilor noştri, privind evoluţia economiei României în ultimul secol şi jumătate, scot în evidenţă un paradox istoric - exprimat prin creşterea constantă a decalajului - pe planul productivităţii muncii - faţă de ţările dezvoltate, în ciuda faptului că am cunoscut perioade întregi cu ritmuri de creştere superioare mediei europene. Aceasta se exprimă în nivelul scăzut al forţei economiei naţionale - exprimat prin valoarea indicatorului sintetic - PIB/loc de 10-15 ori mai mic decât în ţări ca Franţa şi Austria - respectiv Germania.Este timpul şi şansa istorică a generaţiei noastre să schimbăm acest curs al evoluţiei economiei naţionale, care a marcat destinul poporului nostru. Avem această şansă, dacă vom şti să folosim conjunctura favorabilă a acestui sfârşit de secol - prin dezvoltarea tendinţelor pozitive prezente, prin imprimarea unui curs decisiv spre modernizare a economiei româneşti şi obţinerea unor performanţe care să ne permită reducerea într-un termen istoric scurt a acestor decalaje, prin construirea 
unei economii sociale de piaţă, după modelul ţărilor europene dezvoltate - adaptat la caracteristicile specifice ale societăţii româneşti. Aceasta presupune integrarea organică a economie româneşti, aflată în plin proces de transformare structurală şi modernizare, în procesele de tranziţie pe care le cunosc ţările dezvoltate spre societatea postindustrială, informatizată, cultural-intensivă, în care creaţia intelectuală şi inovaţia devin factorul decisiv şi dinamic al dezvoltării. în acord cu noile tendinţe ce se afirmă în ţările dezvoltate.Elementul favorizant pentru realizarea acestui obiectiv istoric este şi principala noastră resursă - şi anume factorul uman - calitatea oamenilor, nivelul general de cultură şi instrucţie al populaţiei şi mai ales calitatea şi nivelul de pregătire al tineretului nostru - comparabil şi compatibil cu al ţărilor dezvoltate. Este singurul domeniu în care decalajele faţă de ţările dezvoltate sunt minime şi deci uşor surmontabile. Trebuie să ştim să valorificăm acest factor.În eforturile noastre de modernizare şi aliniere la cerinţele integrării în lumea dezvoltată - avem nevoie de oameni pregătiţi, energici, capabili să facă faţă celor două mari sfidări cu care ne confruntăm în această perioadă: - sfidarea internă - care presupune o încleştare cu noi înşine pentru transformarea şi modernizarea societăţii româneşti, pe toate planurile; - sfidarea externă, a integrării - care presupune adaptarea la cerinţele interconectării cu complexele economice, 
sociale, politice, culturale şi de securitate - la scară zonală, continentală şi mondială (în contextul integrării şi globalizării - ca proces general, la scară planetară).Participând, săptămâna trecută la inaugurarea noii burse a acţionarilor - am subliniat necesitatea informării şi pregătirii adecvate, pe de o parte, a cetăţenilor, ca beneficiari de acţiuni şi posesori ai unei părţi a capitalului social al unităţilor intrate în procesul marii privatizări, dar, mai ales, a specialiştilor capabili să valorifice posibilităţile acestui sistem modern de tranzacţionare a multor zeci de milioane de acţiuni rezultate în urma programului de Privatizare de masă. Acest sistem, cotat a fi unul din cele mai noi şi evaluate din lume, realizat cu sprijin american, reprezintă mai mult decât o instituţie majoră a economiei de piaţă - el reprezintă o veritabilă şcoală de educare şi pregătire a cetăţenilor pentru valorificarea mecanismelor oferite de economia de piaţă.Mulţi dintre Dumneavoastră şi dintre cei care vor beneficia de Programul EMBA vor fi printre cei care vor pune în valoare sistemul amintit, vor iniţia o serie de activităţi noi, dând impuls altora care stagnează, asigurând dezvoltarea într-un timp cât mai scurt în România a spiritului antreprenorial, a unei clase de mijloc puternice, de dorit majoritară, singura care poate da stabilitate societăţii pe care o clădim. Prin pregătirea de care aţi beneficiat în cadrul programului EMBA aveţi la dispoziţie o platformă de lansare. Succesul absolvirii acestui Program este numai un pas, un certificat pentru un drum pe care îl aveţi de parcurs într-o lume care este a Dumneavoastră.Vă felicit cu prilejul absolvirii şi vă urez succes în acest mers al Dumneavoastră înainte, felicitând totodată pe cei care v-au asigurat condiţiile cele mai bune de pregătire: Academia de Studii Economice, Universitatea Washington - Seattle, Fundaţia ASEBUSS.Vă mulţumesc tuturor, dorind succes noilor serii şi celor care încep mâine un nou an universitar, în toată gama de forme oferite de noul cadrul legislativ, adaptat cerinţelor economiei de piaţă şi autonomiei universitare. 

Doamnelor şi domnilor,Stimaţi oaspeţi,Îmi face o deosebită plăcere să salut prezenţa la lucrările acestei reuniuni a delegaţiilor din ţările Europei Centrale şi de Est, care au în componenţa lor personalităţi reprezentative din domeniul promovării şi protecţiei drepturilor femeii, precum şi a reprezentanţilor organizaţiilor neguvernamentale care se ocupă de drepturile femeii şi ale familiei.Asumarea de către România a rolului de gazdă a acestei reuniuni, veritabil follow-up al Conferinţei Mondiale de la Beijing, demonstrează interesul ţării noastre în promovarea femeii în viaţa socio-economică şi politică, în crearea mecanismelor naţionale care să coordoneze integrarea preocupărilor femeilor în politici şi programe.Reuniunea care se deschide astăzi este dovada elocventă a voinţei politice a statelor participante, de a aborda constructiv şi multidisciplinar problematica femeii - una din preocupările importante ale societăţii contemporane, a cărei soluţionare poate fi facilitată prin efortul comun al tuturor celor interesaţi în progresul şi bunăstarea ţărilor din această regiune a lumii.Perioada de tranziţie pe care ţările Europei Centrale şi de Est o traversează în prezent are un efect disproporţionat, îndeosebi asupra femeilor, puse adesea în situaţia de a face faţă exigenţelor profesionale şi grijilor zilnice ale familiilor lor.Cred că, societatea şi, în primul rând, guvernanţii, ar trebui să se preocupe mai mult de faptul că, în comparaţie cu bărbaţii, femeile sunt deseori discriminate la angajare, că există o curbă ascendentă a reticenţei managerilor în ceea ce priveşte problemele generate de concediile de maternitate şi că aceştia continuă să ignore posibilitatea adoptării unor programe de lucru reduse.În ultimul timp, în România, deşi, nu în măsura dorită, se produc mutaţii în această sferă. Astfel, nu de multă vreme, Guvernul României a adoptat hotărârea înfiinţării Departamentului însărcinat cu coordonarea strategiilor privind drepturile femeii şi politici familiale, din cadrul Ministerului Muncii şi Protecţiei Sociale, a cărui menire este elaborarea şi punerea în practică a unor programe şi măsuri coerente la nivel naţional şi local, menite să reabiliteze rolul femeii în sensul creşterii ponderii acestora în cadrul populaţiei ocupate, în special, în funcţiile de responsabilitate şi decizie.Constituindu-se, deci, într-o problemă de primă urgenţă, diferitele aspecte ale cooperării în acest domeniu, trebuie să coboare treptat, dacă se doreşte o soluţionare 
corespunzătoare a acestora, de la nivelul de principii, oricât de generoase ar fi acestea, la găsirea acelor mecanisme specifice zonei în care ne aflăm, de natură să asigure femeii un parteneriat substanţial şi mai ales, concret, în edificarea infrastructurii moderne a societăţii contemporane.Am convingerea că, pe parcursul reuniunii dumneavoastră veţi analiza cu competenţă şi profesionalism ce s-a făcut în acest domeniu, dar mai ales, ce ar trebui să se întreprindă pentru ca rolul femeii în societate, în special promovarea acesteia, să atingă parametrii pe care îi merită.Sunt, de asemenea, încredinţat că lucrările reuniunii de la Bucureşti vor marca un pas important în direcţia includerii problematicii femeii în priorităţile fără de care este de neconceput ca societatea pe care o edificăm să fie aşezată, în modul cel mai ferm, pe principiile democraţiei, preeminenţei dreptului şi afirmării nestingherite a femeilor în fiecare ţară în parte, în cadrul fiecărui stat de drept.Având certitudinea că, lucrările acestei reuniuni se vor constitui într-un moment de referinţă în abordarea novatoare a complexului de probleme privind femeia şi rolul ei în societatea contemporană, vă urez succes în desfăşurarea acestor acţiuni, multă sănătate şi fericire. 

Domnule Decan al Corpului dipomatic,Domnule Prim ministru,Domnilor Preşedinţi ai Senatului şi Camerei Deputaţilor,Onoraţi membri ai Corpului diplomatic,Doamnelor şi domnilor,Este o deosebită plăcere şi o onoare să mă adresez dumneavoastră în această seară. Prezenţa dvs. în număr atât de mare la prima noastră întâlnire demonstrează bunele relaţii dintre România şi ţările dvs.Doresc încă de la început să vă transmit tradiţionalul “La Mulţi Ani!” şi să vă adresez mulţumirile mele pentru activitatea pe care o desfăşuraţi în România, pentru eforturile dvs în direcţia construirii unor relaţii trainice între ţările pe care le reprezentaţi la Bucureşti şi în ţara noastră.Recepţia din această seară este mai mult decât o simplă manifestare protocolară. Ea este expresia dorinţei sincere a României şi a mea personal de a continua şi de a aprofunda raporturile de colaborare cu ţările dvs. Într-o lume interdependentă şi aflată într-un susţinut proces de globalizare, bunele relaţii între state, cunoaşterea şi înţelegerea reciprocă a intereselor fiecărui stat sunt esenţiale pentru a asigura pacea şi stabilitate în lume. Am remarcat în numeroase ocazii interesul pe care îl manifestaţi faţă de România, faţă de politica ei internă şi externă, faţă de poziţia României referitoare la problemele generate de situaţia din Balcani, din Europa şi din alte zone de interes.Recunosc cu bucurie printre participanţii la această recepţie o serie de prieteni entuziaşti ai României, care au susţinut întotdeauna şi necondiţionat cauza României în lume. Le sunt recunoscător şi îi asigur că eforturile lor sunt pe deplin înţelese şi aprobate de poporul român.Aşa cum ştiţi, România se află la începutul unui nou ciclu electoral. Alegerile din noiembrie şi decembrie 2000 au adus la conducerea ţării un guvern social-democrat şi în fruntea statului pe candidatul sprijinit de PDSR. Noua putere de la Bucureşti are de făcut faţă câtorva sfidări importante de natură economică şi socială.După aproape patru ani de gravă recesiune economică, răbdarea cetăţenilor României a ajuns la capăt. Guvernul condus de dl.Adrian Năstase trebuie să creeze acele condiţii de natură socială care să permită continuarea şi adâncirea reformelor politice şi economice necesare, în perspectiva aderării la Uniunea Europeană şi la NATO.În acest context, primele măsuri ale noului Cabinet au fost îndreptate către combaterea sărăciei extreme şi către protecţia categoriilor sociale celor mai defavorizate, aşa cum sunt bătrânii şi copiii 
instituţionalizaţi, către relansarea economiei, în special prin acordarea unor facilităţi fiscale şi de altă natură întreprinderilor mici şi mijlocii, către combaterea corupţiei, birocraţiei şi violenţei din societate. Noul Executiv se bucură de sprijinul meu sincer şi vă asigur că voi fi permanent un mediator activ între puterile statului, ca şi între stat şi societatea civilă, aşa cum cere Constituţia României.Urmează un examen important pentru noul Guvern de la Bucureşti: negocierea unui alt acord cu Fondul Monetar Internaţional, plecând de la realităţile şi de la nevoile de dezvoltare ale României, ca şi de la imperativul accelerării procesului de negociere a aderării la Uniunea Europeană. Eu cred că România trebuie să găsească în organismele financiare internaţionale parteneri pentru dezvoltare şi pentru modernizare. Avem nevoie de cunoştinţele şi de experienţa celor două organisme financiare internaţionale şi sper sincer că poziţia noastră va fi înţeleasă şi susţinută de toţi prietenii României. Sprijinul lor este necesar cu atât mai mult cu cât în acest an ne vom confrunta cu consecinţele economice şi sociale ale unei secete fără precedent în ultima jumătate de secol, efecte care se vor adăuga problemelor generate de necesara restructurare a aparatului productiv al ţării şi de continuarea în ritm susţinut a privatizării.Indiferent cât de mari vor fi greutăţile cu care ne vom confrunta, atât eu, ca Preşedinte al României, şi sunt convins că la fel şi domnul Prim-ministru, 
alături de Guvern, vom acţiona hotărât pentru a ne respecta cu stricteţe promisiunile făcute cetăţenilor români. Programul de guvernare prezentat de dl.Adrian Năstase este unul realist şi fezabil, care ţine cont de resursele interne, de obiectivele strategice ale României, de constrângerile generate de procesul de aderare la Uniunea Europeană, cât şi de gradul de suportabilitate socială a reformelor în plan intern. Am încredere în profesionalismul şi în puterea de muncă a noii echipe guvernamentale, o echipă tânără şi deschisă spre nou, spre dialog şi colaborare cu toate forţele politice responsabile din România. Calităţile morale, profesionale şi politice ale noilor miniştri mă îndreptăţesc să privesc cu optimism la viitor şi să consider că există toate şansele ca România să iasă din conul de umbră în care a intrat în ultimii patru ani şi să se regăsească în viitor printre ţările cu ritmuri înalte de dezvoltare.Pentru aceasta este nevoie de schimbarea priorităţilor acţiunii guvernamentale, accentul fiind pus pe relansarea creşterii economice, printr-o politică de reforme îndreptate spre sporirea capacităţii economiei româneşti de a răspunde nevoilor pieţelor şi de a face faţă concurenţei la nivel global, în condiţii de calitate şi de eficienţă. Pe această bază vom putea creşte standardele sociale, vom putea asigura o protecţie socială demnă de acest nume şi vom putea reduce semnificativ sărăcia.Deviza campaniei mele electorale, “Aproape de oameni, împreună cu ei” exprimă în acelaşi timp şi nevoia consolidării democraţiei în România, a combaterii ferme a oricăror forme de extremism, xenofobie şi intoleranţă, de antisemitism. Vrem să construim o societate deschisă, tolerantă, respectuoasă faţă de minorităţi, promotoare a dialogului, o societate care îşi apără şi îşi îmbogăţeşte tradiţiile, fără să respingă noul. Vom pune un accent deosebit pe promovarea şi pe apărarea drepturilor şi libertăţilor cetăţeneşti, pe construirea unei societăţi civile puternice, partener cu drepturi depline al guvernării.Doamnelor şi domnilor,Constituţia României acordă şefului statului un rol important şi activ în modelarea politicii externe a ţării. Sunt ferm hotărât ca, împreună cu Guvernul şi cu Parlamentul, să promovez obiectivele strategice ale acţiunii externe a României:Integrarea în structurile europene şi euro-atlantice;Reuşita preşedinţiei româneşti a Organizaţiei pentru Securitate şi Cooperare în Europa;Adâncirea cooperării cu vecinii şi cu ţările din zonele Europei Centrale, 
Balcanilor şi Mării Negre, care au constituit dintotdeauna zone de interes major pentru noi.Relansarea Parteneriatului Strategic cu Statele Unite ale Americii şi buna conlucrare cu noua Administraţie de la Washington.De asemenea, avem intenţia de a revitaliza relaţiile diplomatice tradiţionale ale ţării noastre şi de a promova consecvent cooperarea cu toate ţările lumii.România doreşte să redevină un membru activ al comunităţii internaţionale, să participe la procesul de reformă a instituţiilor cu vocaţie globală, precum Organizaţia Naţiunilor Unite, Organizaţia Mondială a Comerţului, Fondul Monetar Internaţional şi Banca Mondială. Am asistat, după momentul Seattle, în 1999, la naşterea unei societăţi civile la nivel global, care reclamă parteneri politici de dialog, alţii decât statele naţionale. A venit probabil momentul să ne gândim că, pe lângă dimensiunea sa economică, globalizarea trebuie să aibă şi o dimensiune politică, legitimată democratic, capabilă să stabilească reguli şi să atenueze efectele negative în plan social şi de mediu ale procesului.De asemenea, România doreşte să participe activ la efortul de definire a principiilor care vor sta la baza reformelor instituţiilor Uniunii Europene. Ştim că o Europă extinsă pune o serie de probleme instituţiilor europene. Ştim că România este, alături de alte ţări candidate, o parte a acestor probleme, şi găseşte că este normal să fie şi o parte a soluţiei la aceste probleme.În acest context, vreau să reiterez hotărârea 
noastră fermă de a lua toate măsurile necesare pentru întărirea controlului la graniţe, pentru combaterea fluxurilor migratoare ilegale, pentru controlul şi reprimarea criminalităţii transfrontaliere, ca parte a angajamentelor României în procesul de ridicare a obligativităţii vizelor pentru cetăţenii români care doresc să călătorească în ţările Uniunii Europene.Pentru a reuşi ceea ce ne-am propus din acest punct de vedere, este esenţial să îmbunătăţim relaţiile noastre şi cooperarea activă cu Ucraina, Rusia şi cu Republica Moldova. Încheierea Tratatelor cu Republica Moldova şi cu Rusia va fi printre priorităţile de politică externă ale României în următorii ani. Vrem să conlucrăm cu prietenii şi partenerii noştri în sprijinul Republicii Moldova, pentru soluţionarea pe cale paşnică a problemei Transnistriei, în conformitate cu legislaţia internaţională, pentru dispariţia unui focar de încordare într-o zonă marcată de instabilitate şi de eşecuri economice.Am, de asemenea, convingerea că procesul de normalizare democratică din Federaţia Iugoslavă şi din Serbia va continua, că fărâmiţarea statelor din zonă se va încheia, că relaţiile între foştii adversari se vor îmbunătăţi. Aceasta este o condiţie esenţială pentru dezvoltarea economică şi pentru instaurarea păcii sociale în zonă, pentru stingerea conflictelor interetnice.Sperăm că Pactul pentru Stabilitate în Balcani îşi va arăta în acest an eficienţa şi efectele pozitive dorite de noi toţi.Doamnelor şi domnilor,Permiteţi-mi ca în încheierea acestei alocuţiuni, să adresez mulţumiri tuturor şefilor de stat şi de guvern care au transmis mesaje de felicitare cu ocazia investirii mele în calitatea de Preşedinte al României.Îmi exprim speranţa că relaţiile de colaborare între România şi ţările pe care le reprezentaţi aici se vor dezvolta armonios în următorii ani, în beneficiul popoarelor noastre, al păcii şi colaborării internaţionale.Urez popoarelor dvs, la acest început de mileniu, o cât mai lungă perioadă de pace şi de prosperitate. Vă urez dvs personal fericire, împlinirea tuturor dorinţelor şi succese în activitatea dvs diplomatică.Vă mulţumesc ! 

Onorată adunare,Stimaţi locuitori ai municipiului FocşaniDragi compatrioţi,Încep prin a-mi exprima bucuria reîntâlnirii cu dumneavoastră, astăzi, 24 ianuarie 2001, când sărbătorim împlinirea a 142 de ani de la Unirea Principatelor Moldova şi Muntenia.Vă mărturisesc că, de fiecare dată când revin aici - la Focşani -, trăiesc o emoţie aparte. Şi aceasta nu numai că revăd oameni cunoscuţi şi prietenoşi - imagine comună, de altfel, tuturor localităţilor României - ci şi pentru că, în urmă cu 142 de ani, s-au petrecut lucruri care au intrat în legendă. În această piaţă s-a intonat, ca şi azi, Hora Unirii. Tot aici s-au întrepătruns paşii multora dintre corifeii marelui act, ai celor care cu gândul, inima şi fapta au dat o strălucită expresie ideii de România - aspiraţie de veacuri a poporului român - şi au conturat cele dântâi repere şi valori ale spiritului naţional.Unirea realizată este matricea acestor valori şi ea atestă că, în pofida unor graniţe nefireşti existente în provinciile locuite de români, noi alcătuiam cu toţii o singură fiinţă naţională. Moldova şi Muntenia şi-au dat mâna peste râul care le separase vremelnic, dar care niciodată nu-i despărţise pe români, uniţi prin aceeaşi limbă, cultură, credinţă, prin aceleaşi tradiţii şi obiceiuri. Actul unirii a reverberat în conştiinţa tuturor păturilor sociale şi în tot spaţiul românesc, până dincolo de munţi, în inima Transilvaniei, de unde veneau puternice ecouri de susţinere şi de speranţă. Se împlinea un vis multisecular şi cred că putem fi cu toţii de acord că semnificaţia de ordin naţional a evenimentului de acum 142 de ani constă în faptul că el a prefigurat şi a reprezentat, în fapt, primul pas în pregătirea Marii Uniri de la 1 Decembrie 1918.Există în această privinţă un consens al tuturor istoricilor ca şi al gândirii şi simţirii populare după care unirea celor două principate, proclamată efectiv prin alegerea aceluiaşi domn în persoana lui Alexandru Ioan Cuza - la Iaşi, în 5 ianuarie 1859 şi, respectiv, la Bucureşti, în 24 ianuarie - a fost o operă politică şi socială capitală. Atunci a fost pusă piatra de temelie a statului român modern unitar, creându-se premisele şi suportul întregului edificiu de mai târziu al unităţii naţionale, consfinţită la Alba Iulia, în decembrie 1918.Prin întreaga ei dimensiune şi importanţă, unirea celor două principate a fost o izbândă politică, economică şi culturală care îşi avea izvorul puternic şi fertil în mişcarea unionistă pe care revoluţia de la 1848 o ilustrase 
în toate provinciile româneşti. Atunci s-au afirmat mari personalităţi politice, militare şi diplomatice, cărturari iluştri care au făcut o vastă operă de pedagogie naţională şi socială în folosul ţării şi al poporului lor. Mişcarea generală de la 1848, cu toată pleiada sa de luptători dăruiţi trup şi suflet cauzei naţionale, a grăbit actul Unirii şi i-a dat o amplă deschidere naţională. “Unitatea naţională - scria Nicolae Bălcescu - fu visarea iubită a voievozilor noştri cei viteji, a tuturor bărbaţilor noştri cei mari, care întrupară în sine individualitatea şi cugetarea poporului, spre a o manifesta lumii. Pentru dânsa ei trăiră, muriră, suferiră şi munciră”.În această succintă, dar densă formulare, se află explicaţia întregului nostru destin naţional. Au ilustrat-o, pe rând şi toţi laolaltă, oameni luminaţi precum Mihail Kogălniceanu, Vasile Alecsandri, Costache Negri, Barbu Catargiu, Vasile Boerescu, Ion C.Brătianu, C.A.Rosetti şi mulţi alţii; iar între ei, simbol şi arhitect al unirii, s-a aflat cel care a intrat deopotrivă în istorie şi în legendă, Alexandru Ioan Cuza. Prin astfel de oameni, “România primei uniri”, aşa cum a fost definită în epocă, a intrat într-un amplu proces de modernizare şi reorganizare legislativă, instituţională şi administrativă.Se cuvine, cel puţin în acest ceas aniversar, dar nu numai acum, ci în toate împrejurările, să ne aducem aminte de toţi aceşti mari înaintaşi, să le cinstim cu preţuire şi respect faptele şi să nu uităm niciodată 
că le datorăm însăşi existenţa noastră ca naţiune. Să nu uităm că acţiunea lor a trebuit să înfrângă numeroase rezistenţe politicianiste, interne şi externe, inclusiv adversităţile şi presiunile a trei imperii şi să respingem cu argumentele adevărului, ale logicii realităţii, orice încercare de denigrare, orice tendinţă de epurare a istoriei şi culturii noastre de substanţa lor ideatică, ori de evenimentele şi valorile lor fundamentale. Să nu uităm niciodată că, aşa cum se spune, un popor care-şi uită trecutul rămâne orfan de viitor.Dragi compatrioţi,Un alt adevăr fundamental al actului istoric pe care-l aniversăm astăzi este că nimic sau aproape nimic nu se poate realiza durabil şi sănătos în absenţa unirii şi a unităţii. Este lecţia pe care suntem datori s-o desprindem din actul Unirii de la 1859, ca şi din alte evenimente similare care ne-au marcat istoria şi viaţa. Sentimentul participării la istorie care a însufleţit generaţia unirii a dat naţiunii noastre acea dreaptă şi necesară cumpănă de înţelepciune şi luciditate prin care România a putut depăşi, de-a lungul timpului, vicisitudini numeroase. Condiţia de bază a acţiunii oamenilor politici luminaţi a fost aceea de a folosi cu iscusinţă contextele şi situaţiile nu întotdeauna limpezi şi favorabile, de a intui în profunzime direcţia de mers şi de a se aşeza cu inteligenţă în slujba ţării, a interesului naţional. S-a întâmplat astfel şi în 1859 şi în 1918, când unificarea statală şi respectiv consolidarea unităţii naţionale s-au îngemănat strâns cu procesul de modernizare a societăţii şi când, aşa cum s-a putut constata, s-a schimbat axa de evoluţie a poporului român, plasându-se efectiv pe orbita civilizaţiei moderne.Trăim, acum, într-un anume fel, o situaţie similară. Se poate spune că tot aşa cum actul unirii şi prefacerile rapide care i-au urmat şi-au avut izvorul în revoluţia de la 1848, renaşterea României şi modernizarea ei astăzi îşi au izvorul în Revoluţia Română din decembrie 1989. Este un arc de timp pe care se cuvine să-l amintim în raport cu lecţia şi mesajul unirii. Prin programul său explicit formulat în Comunicatul către ţară al CFSN din noaptea de 22 decembrie, Revoluţia Română este actul fondator al unei noi Românii. S-au făcut multe în această perioadă, dar au rămas şi mai multe de făcut.Alegerile din toamna anului trecut au dat o nouă fizionomie puterii politice care, aşa cum aţi văzut, a pornit, încă din prima zi, la treabă, ea fiind angajată într-un greu proces de redresare economică 
şi socială a ţării, de combatere a sărăciei, a crimei şi corupţiei, de consolidare a democraţiei şi a statului de drept. Ştiu că întâmpinaţi multe greutăţi, că aveţi de înfruntat multe lipsuri. Dar mai ştiu că putem să găsim în noi forţa de a depăşi dificultăţile şi a recupera multe din decalajele moştenite.Avem datoria să construim o Românie reală, sigură pentru fiecare din cetăţenii săi, o Românie modernă şi prosperă. Pentru aceasta este nevoie de unire şi solidaritate, este nevoie de dăruire, cinste şi loialitate, de spirit întreprinzător şi muncă încordată. Şi de o bună guvernare, bineînţeles.Mandatul meu de şef al statului va fi, aşa cum am declarat şi în mesajul adresat parlamentului şi ţării cu prilejul depunerii jurământului de credinţă, un mandat al renaşterii speranţei, al refacerii solidarităţii naţionale şi sociale, al demnităţii naţionale, al creşterii bunăstării fiecăruia dintre cetăţenii României. Ştiu, ca şi dumneavoastră, că numai împreună putem realiza toate acestea şi vă chem să fim uniţi pentru a birui într-o competiţie cu timpul care nu ne lasă prea mult răgaz de aşteptat.Chem toate forţele creative ale ţării să găsim împreună consensul, vigoarea şi resursele unei acţiuni concertate în toate domeniile, dar mai cu seamă în cele care vizează progresul economic rapid, în măsură să apropie orizontul integrării noastre europene şi euro-atlantice, pentru a face ca aceşti primi ani ai noului secol şi mileniu să însemne cu adevărat renaşterea României. Acesta 
să fie angajamentul nostru de ziua unirii pe care să-l îndeplinim cu cinste şi responsabilitate.Vă mulţumesc. 

Doamnelor şi domnilor,Sunt onorat şi am răspuns cu plăcere amabilei dumneavoastră invitaţii de a participa la lucrările Consiliului Naţional al Rectorilor. Este un bun prilej de a evidenţia faptul că situaţia învăţământului românesc, în general, şi cea a învăţământului universitar trebuie să stea în permanenţă în atenţia instituţiilor statului.Acest lucru este cu atât mai necesar acum, la începutul unui nou secol, secol care va fi marcat de creşterea fără precedent a rolului cunoaşterii în formarea bogăţiei unei naţiuni. Calitatea pregătirii intelectuale şi profesionale a forţei de muncă va fi şi mai importantă în Noua Economie, care se naşte sub ochii noştri, şi care pune în discuţie atât structurile organizatorice şi de management ale intreprinderii, cât şi structurile instituţionale şi de solidaritate socială ale statelor naţionale. Într-o lume dominată de Internet, de noile tehnologii informatice, organizarea în reţea ia locul ierarhiilor administrative stricte. Autonomia în gândire, mobilitatea intelectuală, inventivitatea, capacitatea de a asuma răspunderi, iată calităţile cerute acum pe piaţa muncii. Aceste calităţi nu se nasc spontan, ele se câştigă în timpul procesului educaţional şi se menţin pe întreg parcursul vieţii profesionale, prin intermediul sistemelor educaţiei permanente.Când dorim să evaluăm rezultatele reformei din învăţământul superior, de la aceste realităţi trebuie să pornim. Întrebarea - cheie, la care trebuie să răspundem cu toată sinceritatea, este: a produs reforma educaţiei acele schimbări aşteptate şi dorite de noi toţi, schimbări care să dea răspunsuri adecvate sfidărilor de pe piaţa muncii? Au fost reformele din ultimii ani unele de fond, sau unele de formă? Avem tăria să dăm un răspuns care să ia în calcul toate realizările şi neîmplinirile din domeniul învăţământului superior? Dacă da, atunci vom putea medita împreună la paşii următori care trebuie făcuţi pentru a adapta sistemul educaţional românesc la realităţile şi cerinţele unei economii aflate în plin proces de globalizare şi de integrare în structurile Uniunii Europene.Pentru a judeca sistemul românesc de învăţământ, public şi privat, trebuie să plecăm de la obiectivele pe care şi le-a propus.Două sunt, în opinia mea, fenomenele periculoase cu care se confruntă sistemul educaţional românesc în acest moment. Primul derivă din eşecurile economice ale tranziţiei şi se manifestă atât prin abandonul şcolar, motivat economic, care există atât în şcoala generală, cât şi în 
liceu şi în universitate, cât şi prin îngrădirea accesului la educaţie, datorită taxelor introduse în învăţământul public.Pentru combaterea abandonului şcolar din motive economice, atât PDSR, ca partid de guvernământ, cât şi eu personal am propus în campania electorală o serie de măsuri. Ele trebuie adaptate la noile realităţi din domeniu şi completate, în funcţie de sugestiile celor care lucrează în învăţământ şi în sistemul de asistenţă socială.Autorităţile locale pot oferi un sprijin consistent Universităţilor, prin cedarea unor spaţii destinate procesului de învăţământ, cazării studenţilor sau pentru acţiuni cultural-sportive. Ele pot acorda, de asemenea, facilităţi de ordin social pentru studenţi şi pentru cadrele didactice, mai ales pentru cele tinere.Pe de altă parte, trebuie să ne gândim şi la ceea ce se numeşte “şcoala celei de-a doua şanse”, care să permită celor care au abandonat şcoala, indiferent de nivel, revenirea în sistemul de învăţământ.Cât priveşte taxele din învăţământul superior public, ele sunt neconstituţionale şi discriminatorii. Sigur că există autonomie universitară, sigur că bugetul de stat nu poate satisface toate nevoile de fonduri ale instituţiilor de învăţământ superior. Dar există şi alte căi de a obţine fonduri extra-bugetare, în special din buna funcţionare a unor puternice departamente de cercetare-dezvoltare, racordate la nevoile economiei reale.Personal, consider neavenită şi periculoasă tendinţa de transformare a educaţiei în marfă şi supunerea 
ei regulilor cererii şi ale ofertei. Avem obligaţia constituţională şi legală să creăm toate condiţiile necesare unui acces egal şi neîngrădit al tuturor la educaţie. Toate marile puteri economice ale lumii au aplicat cu sfinţenie acest principiu, chiar dacă uneori au apărut derive cel puţin nedorite.Trebuie să plecăm de la ideea că de acum înainte procesul de adaptare a sistemului educaţional la realitate este unul continuu, care se bazează pe obiective clare şi pe mecanisme de evaluare performante.De accesul neîngrădit la educaţie depinde procesul de recrutare, pregătire şi promovare a vârfurilor intelectuale ale României. Doamna ministru Ecaterina Andronescu dezvăluie o realitate îngrijorătoare: doar 1% dintre studenţi provine din mediul rural, în timp ce 51% din populaţia României trăieşte la ţară. Situaţia nu este cu mult mai bună nici în privinţa studenţilor care provin din mediul muncitoresc urban. De aceea, suntem datori să acţionăm prin toate mijloacele pentru ca meritele, şi nu averea, să reprezinte singurele criterii de selecţie a tinerilor din România.Al doilea fenomen periculos pentru viitorul sistemului educaţional derivă din calitatea, respectiv lipsa de calitate a programei de învăţământ şi din calitatea reglementărilor în domeniu. În aceşti ultimi ani, au apărut multe specializări noi, unele de-a dreptul exotice - ca să folosesc un eufemism - inventate doar pentru a mări artificial numărul de studenţi. Dacă învăţământul superior va refuza realitatea şi va produce mai multi şomeri decât specialişti necesari dezvoltării ţării, sistemul îşi pierde raţiunea de a exista. Să nu ne amăgim: globalizarea pune în competiţie nu numai intreprinderile, ci şi naţiunile, inclusiv sistemele de educaţie ale acelor naţiuni. Cu cât aceste sisteme sunt mai performante, cu atât acele naţiuni sunt mai apte să facă faţă concurenţei la nivel global.Creşterea rolului Universităţilor în dezvoltarea activităţii de cercetare reprezintă o necesitate obiectivă şi este una din componentele de bază ale învăţământului universitar. Trebuie asimilată experienţa Univeristăţilor din alte ţări (SUA, Israel), unde universităţile sunt promotoarele inovaţiei tehnologice, finalizând direct rezultatele cercetării. Dincolo de obţinerea de noi fonduri, acest lucru va permite afilierea structurilor de cercetare-dezvoltare din România la programele care se desfăşoară în marile Universităţi din lume.Poate că nu ar fi de neglijat nici acordarea unor stimulente financiare agenţilor economici 
care finanţează activităţi de cercetare-dezvoltare.Trebuie să ne gândim serios la un întreg pachet de măsuri necesare atragerii şi păstrării în Universităţi a cadrelor didactice, ca şi pregătirii lor permanente. Creşterea salarizării, facilităţi pentru studii în străinătate şi pentru participări la Congrese, crearea unui puternic sistem informaţional la nivel naţional, prin investiţii publice şi private în tehnică de calcul performantă sunt câteva măsuri care pot opri “fuga creierelor” peste hotare.Doamnelor şi domnilor,A educa nu înseamnă doar a transmite cunoştinţe sau informaţii. Dincolo de specialişti, Universităţile au menirea să pregătească în primul rând caractere, indivizi capabili să-şi asume responsabilităţi, să se implice în viaţa colectivităţilor în care trăiesc, înzestraţi fiind cu sisteme de valori ferme, democratice şi umaniste. Ei trebuie să fie educaţi astfel încât să respingă violenţa, intoleranţa, xenofobia, să caute consensul şi să dialogheze cu semenii lor.Această dimensiune umană a procesului educativ a început să lipsească nu numai în România, ci şi în multe alte ţări, şi rezultatele nu sunt deloc de aplaudat.Consiliul Naţional al Rectorilor este acea structură instituţională care poate defini esenţial viitorul învăţământului superior românesc. Cred că el ar trebui, alături de Minister, să contribuie la procesul de analiză şi de evaluare a rezultatelor procesului educaţional şi la formularea unor soluţii de natură legislativă şi administrativă la problemele 
cu care se confruntă Universităţile. Autonomia instituţiilor de învăţământ superior trebuie păstrată şi întărită, dar acest lucru nu înseamnă slăbirea colaborării cu ministerul şi nici refuzul cooperării interuniversitare. Dumneavoastră cunoaşteţi cel mai bine realităţile din sistem, părţile sale bune şi slăbiciunile lui. Dumneavoastră puteţi, prin efortul dumneavoastră de construcţie instituţională, să ridicaţi calitatea actului educaţional.România are nevoie de cât mai mulţi specialişti cu pregătire superioară în cât mai multe domenii. Dar nu putem accepta risipirea resurselor şi disiparea forţelor în proiecte nerealiste şi lipsite de relevanţă.Închei, asigurându-vă de sprijinul meu în tot ceea ce veţi întreprinde spre binele învăţământului românesc.Vă mulţumesc ! 

Doamnelor şi domnilor,Îmi face o deosebită plăcere să salut prezenţa la Bucureşti a atâtor personalităţi de marcă ale vieţii politice internaţionale, care au răspuns invitaţiei de a dezbate aici, în România, probleme esenţiale ale regiunii noastre, precum şi subiecte aflate la ordinea zilei în dezbaterea internaţională.Iniţiativa Institutului de Studii Est-Vest îmi oferă ocazia de a vă prezenta pe scurt câteva dintre priorităţile de politică internă şi externă ale României în următorii patru ani.În plan intern, priorităţile acţiunii guvernamentale şi, în măsura în care Constituţia i-o permite, priorităţile acţiunii şefului statului derivă din situaţia dificilă în care se află economia şi societatea românească, care afectează nivelul de viaţă al populaţiei. De aceea, acţiunea noastră va fi îndreptată spre:Relansarea creşterii economice, prin stimularea cererii interne, a exportului şi prin creşterea ponderii noilor tehnologii informatice, a telecomunicaţiilor, Internetului şi a comerţului electronic în formarea Produsului Intern Brut;Continuarea şi amplificarea restructurării aparatului productiv al ţării, atât în industrie, cât şi în agricultură;Accelerarea procesului de privatizare şi extinderea lui la o parte dintre serviciile de interes public;Combaterea eficientă a sărăciei, în special a sărăciei extreme, protecţia socială a categoriilor defavorizate, în mod deosebit a bătrânilor şi a copiilor instituţionalizaţi;Lupta împotriva corupţiei instituţionalizate, a birocraţiei şi a traficului de influenţă;Întărirea autorităţii statului, a instituţiilor sale şi lupta împotriva violenţei din societate, familie şi din şcoli;Crearea condiţiilor constituţionale, legale şi instituţionale pentru accelerarea procesului de aderare a României la Uniunea Europeană şi la NATO. De altminteri, integrarea în Uniunea Europeană şi în NATO este un obiectiv fundamental al politicii externe româneşti în ultimii ani şi o constantă a acţiunii parlamentare, guvernamentale şi a şefului statului român.Acest obiectiv este privit ca fiind unul strategic, existând un larg consens al clasei politice şi al majorităţii populaţiei României asupra necesităţii aderării la Uniunea Europeană şi la NATO. Forţele politice româneşti sprijină acest obiectiv strategic, iar politica externă românească în domeniu a fost, după decembrie 1989, una de consens şi de continuitate.România nu se poate dezvolta fără accesul liber la piaţa Uniunii Europene, la ajutoarele sale pentru reconstrucţia economică şi 
socială, la cunoştinţele ştiinţifice şi tehnologice avansate. De asemenea, nevoile României de securitate în plan extern nu pot fi satisfăcute decât prin integrarea în alianţă politică şi militară NATO.În legătură cu aceste aspecte, faţă de perioada 1997-2000 există acum în România câţiva factori favorizanţi - de ordin politic, economic şi social - care ne fac să fim optimişti în privinţa succesului acţiunilor noastre în direcţia atingerii obiectivelor strategice propuse.Astfel, s-au creat condiţiile unei perioade mai lungi de stabilitate politică. Guvernul PDSR, condus de domnul Adrian Năstase a negociat şi se bucură de sprijinul parlamentar al unor formaţiuni politice din Opoziţie, fapt care-i permite, aşa cum a demonstrat-o recenta sesiune extraordinară a Parlamentului, să abordeze cu succes domenii sensibile ale acţiunii în plan legislativ.De asemenea, programul de guvernare este realist şi fezabil, iar Guvernul are în componenţa sa oameni competenţi, care şi-au dovedit capacitatea de a administra cum se cuvine dosare sensibile, care sunt capabili să definească şi să aplice politici publice coerente.Guvernul se bucură de credibilitate şi de sprijin popular, graţie unor măsuri hotărâte de combatere a criminalităţii economice şi a violenţei şi pentru măsurile de protecţie socială luate în ultima perioadă.Există semnale încurajatoare, în plan intern şi extern, care dovedesc că efortul României de a demonstra că este capabilă de performanţe mai bune decât până acum este recunoscut 
şi apreciat.Doamnelor şi domnilor,Pentru anul în curs, politica externă românească trebuie să se concentreze asupra a două obiective: reuşita preşedinţiei ţării noastre la OSCE şi continuarea eforturilor de negociere a aderării la Uniunea Europeană şi de pregătire a integrării în NATO.Dacă îndeplinirea condiţiilor de natură economică şi socială necesare aderării la Uniunea Europeană cer o perioadă mai lungă de timp, stadiul reformelor din armată ne face să fim încrezători că România va fi invitată să facă parte din NATO la Summit-ul de la Praga, din 2002.România are argumente solide în susţinerea dorinţei sale de integrare în NATO:Continuitate în acţiunile de reformă instituţională, începând cu controlul civil asupra Armatei şi terminând cu acţiunile care vizează interoperativitatea cu structurile Alianţei;Credibilitate: prin tot ceea ce a făcut în planul reformei în Armată, prin modul în care şi-a ţinut promisiunile, România a dovedit că este capabilă să-şi atingă obiectivele propuse, că ştie să abordeze cu pragmatism şi realism problemele de securitate şi de apărare, asigurând concordanţa dintre obiective şi resursele alocate pentru îndeplinirea lor;Încredere: colaborarea dintre România şi NATO şi-a dovedit eficienţa şi soliditatea în timpul conflictelor din Balcani, când ţara noastră şi-a asumat responsabilităţi care revin de obicei ţărilor membre NATO şi nu ţărilor asociate Parteneriatului pentru Pace;Capacitatea dovedită a României de a fi un factor de stabilitate în zona Sud-Est europeană, de a conlucra cu ţările din zonă pentru prevenirea conflictelor şi pentru dezvoltarea economică şi socială a Balcanilor.În privinţa aderării la Uniunea Europeană, acţiunea Guvernului, a Parlamentului şi a şefului statului este îndreptată spre buna structurare a măsurilor de pregătire a aderării, în special a Strategiei de dezvoltare economică pe termen mediu şi a Planului de acţiune.De asemenea, urmărim alinierea României la standardele Uniunii Europene, prin crearea unei economii de piaţă libere şi funcţionale, susţinerea dezvoltării economice prin atragerea investiţiilor străine graţie unui mediu economic şi legislativ stimulativ, preluarea cât mai rapidă a acquisului comunitar în legislaţia românească şi accelerarea elaborării documentelor de poziţie pentru toate capitolele negocierii.Tot în acest context, Guvernul României a urmărit construcţia instituţională a procesului de aderare, prin înfiinţarea Ministerului Integrării Europene, crearea postului de ministru 
delegat, negociator-şef al integrării, înfiinţarea în cadrul fiecărui minister a câte unui departament pentru afaceri europene şi pentru relaţii internaţionale, ca şi pregătirea unor specialişti necesari în negocierea şi administrarea procesului de integrare europeană.România este conştientă că se află în faţa unui examen al capacităţii sale de a răspunde unor sfidări importante şi de a administra eficient procese complexe, care cer cooperări multiple, interne şi internaţionale. Nu ne aflăm în competiţie cu celelalte ţări candidate, ci cu noi înşine, cu slăbiciunile şi cu greşelile noastre.Atunci când există obiective clare şi precise, o voinţă politică fermă pentru a le atinge, o bună comunicare cu cetăţenii şi un sprijin din partea lor, Guvernul îşi poate atinge ţintele propuse. Acest lucru a fost demonstrat de rapiditatea cu care a răspuns la Chestionarul privitor la ridicarea vizelor pentru cetăţenii români care doresc să călătorească în Uniunea Europeană, dar şi de promptitudinea cu care s-au luat măsurile cerute de partenerii noştri europeni.Doamnelor şi domnilorCa oricare altă ţară, România are un evantai larg de preocupări în plan intern şi extern.Cum dumneavoastră sunteţi interesaţi de relaţiile dintre Est şi Vest, iar România este, prin poziţia sa, o placă turnantă a acestor relaţii, nu pot să nu menţionez în încheierea intervenţiei mele preocuparea noastră pentru normalizarea şi aprofundarea relaţiilor cu Republica Moldova, Ucraina şi cu Rusia. De asemenea, vom spori 
preocuparea pentru întărirea şi aprofundarea parteneriatului nostru strategic cu Statele Unite. Sper într-o bună colaborare cu noua Administraţie de la Washington şi cu preşedintele George W.Bush.Vă mulţumesc pentru atenţie şi aştept întrebările dumneavoastră.

Onorată asistenţă,Faptul că, iată, “Anul Eminescu” nu s-a încheiat odată cu secolul şi mileniul care au trecut, ne recheamă în minte celebra profeţie a lui Titu Maiorescu: “Pe cât se poate omeneşte prevedea, literatura poetică română va începe secolul al 20-lea sub auspiciile geniului lui, şi forma limbii naţionale, care şi-a găsit în poetul Eminescu cea mai frumoasă înfăptuire până astăzi, va fi punctul de plecare pentru toată dezvoltarea viitoare a veşmântului cugetării româneşti”.În locul unde cel născut la “gura de rai” a Ipoteştilor a fost înscris în registrul primăriei la 15 ianuarie 1850, ne mărturisim convingerea actualităţii profeţiei lui Maiorescu - şi aume aceea că inclusiv şi acest al 21-lea secol se află, pentru naţiunea română, tot sub auspiciile geniului eminescian. În el s-a dovedit că sălăşluesc cele mai adânci izvoare ale dăinuirii şi afirmării creatoare a poporului român în ansamblul naţiunilor lumii.Eminescu este şi rămâne, după cuvintele scrise în 1925 de criticul Pompiliu Constantinescu, “mărturia mândră a sensibilităţii române în faţa literaturii universale”, dar, în clipa de faţă, gândul la Eminescu şi strângerea noastră, a tuturor, în jurul stâlpului de foc al geniului său călăuzitor, mai înseamnă ceva: înseamnă mărturia supremă şi indiscutabilă a “puterii de viaţă a poporului român” - spre a-i folosi propriile cuvinte. Înseamnă capacitatea românilor de a-şi croi prin istorie şi cultură un drum propriu, dătător de încredere şi speranţă.Să ne întoarcem o clipă privirea spre trecut, atunci când a venit pe lume una dintre minţile cele mai cuprinzătoare, mai adânci şi mai strălucitoare ale neamului nostru. În ianuarie 1850 România nu exista decât în visurile şi proiectele marii generaţii de la 1848, iar cultura română modernă abia se închega din strădaniile pionierilor cântaţi în Epigonii. Astăzi, după un secol şi jumătate, România modernă şi contemporană are o istorie fără de care nu se poate înţelege nimic din destinele spaţiului sud-est european şi nici nu se pot desluşi destul de multe lucruri din istoria continentului întreg ori chiar unele decizii şi evenimente ce au marcat istoria mondială a ultimei jumătăţi de veac. Astăzi, noul secol şi mileniu marchează pe firmamentul culturii, artei şi ştiinţei universale o veritabilă constelaţie de nume româneşti. Eminescu este un simbol, o mărturie şi, totodată, unul dintre mari ctitori ai acestei construcţii spirituale de anvergură universală.Însemnătatea uriaşă a creaţiei lui Mihai Eminescu 
în perioada tulbure a sfârşitului de veac XIX a constat nu numai în forţa unică a geniului său creator, în “tăria parfumurilor sale” evocată de cel mai mare dintre exegeţii săi, George Călinescu, ci, în egală măsură, în capacitatea lui de a deveni, încă din timpul vieţii, fermentul unei ascensiuni epocale a culturii române moderne printre marile culturi moderne ale Europei. Fără Eminescu nu i-am fi avut niciodată pe Slavici şi Creangă, iar geniul lui Caragiale n-ar fi urcat poate atât de sus. Şi ce ar mai fi rămas din Titu Maiorescu dacă nu şi-ar fi legat destinul de toţi aceştia?Fără Eminescu - aşa cum a profeţit Maiorescu - nu am fi avut acest adevărat miracol al secolului 20 românesc, în care am dat lumii valori recunoscute pe toate meridianele şi în atât de multe domenii. Iată de ce îmi îngădui să chem noile generaţii să mediteze stăruitor la această lecţie pe care ne-o oferă - tuturor - cei ce au făcut din veneraţia faţă de Eminescu punctul de plecare al propriei lor ascensiuni în cultura naţională şi universală; de la Ion Creangă, Mihail Sadoveanu, Tudor Arghezi şi Lucian Blaga, la Mircea Eliade, Nichita Stănescu şi Marin Sorescu.Încheind “anul Eminescu”, începem un nou secol şi mileniu; să facem din acest eveniment cu care destinul ne-a făcut contemporani mărturia credinţei noastre în viitorul poporului român, în creşterea forţei sale generatoare de valori ce vor îmbogăţi pe mai departe patrimoniul spiritual al omenirii! Să preluăm făclia creaţiei aprinsă de temperatura 
devoţiunii faţă de patrie şi popor şi care vine spre noi din adâncul secolelor şi să o ducem mai departe, ca pe o moştenire sacră şi imprescriptibilă pentru toate generaţiile prezente şi viitoare.Într-o lume care-şi caută noi fundamente pentru o existenţă solidară, preocupată să reziste unor provocări multiple şi inimaginabile cu decenii sau chiar numai cu ani în urmă, noi venim cu tezaurul experienţei pilduitoare a comuniunii inter-umane, trăită sub semnul acelei intraductibile “omenii”. Pentru poporul român, omenia reprezintă expresia eternă a convingerii că valoarea supremă este sufletul omenesc; iar “expresia” integrală a sufletului românesc”, după o formulă celebră, a fost Mihai Eminescu.Fără îndoială, nu putem ocoli tot mecanismul complex al realităţilor de natură materială, al legilor economice, după cum nu putem face abstracţie de ţesătura relaţiilor politice la nivel planetar. Eminescu însuşi a investit o bună parte din geniul său în explorarea acestor domenii vitale ce preocupau viaţa de zi cu zi a contemporanilor săi şi care se cer acum abordate în coordonatele timpului nostru.A rechema lumea de azi, prin Eminescu şi prin întreaga cultură ce l-a creat şi pe care la rându-i a creat-o, spre esenţele fiinţei umane, în efortul planetar către o nouă umanitate, către umanitatea profundă din noi înşine, înseamnă, cu adevărat, a ne integra într-o Europă şi o lume capabile să-şi asigure solidar atât supravieţuirea, cât şi o recompunere globală şi o reorientare puternică a forţelor de creaţie către spaţiul privilegiat, sensibil şi tutelar al vieţii oamenilor. În aceasta văd eu cea mai înaltă misiune a spiritului românesc în noul secol în care păşim, simţindu-l încă o dată alături de noi şi în sufletul nostru pe Mihai Eminescu.Vă sunt recunoscător, tuturor celor reuniţi în Botoşani, pe acelaşi pământ unde s-au mai născut şi Nicolae Iorga şi George Enescu, pentru că-mi daţi prilejul să rostesc aceste câteva gânduri într-un ceas de răscruce, care cere de la noi toţi acelaşi devotament şi aceeaşi încordare pe care le-a pus Eminescu în slujba neamului său.Sunt deplin încredinţat că, odată mai mult, stăruinţa cu care an de an şi de foarte multă vreme oraşul Botoşani şi aceste tărâmuri în care “lumina soarelui are culoarea mierii” au devenit vatra pe care iubirea şi cinstirea lui Mihai Eminescu nu s-au stins niciodată, va menţine vie şi pe mai departe această “bibliotecă” invizibilă în care toate generaţiile să poată regăsi şi răsfoi perenitatea geniului eminescian, 
în afara căruia spiritualitatea românească ar fi fost, poate, de neconceput.Vă urez dumneavoastră - şi, de fapt, să ne urăm nouă, tuturor, ca şi în acest secol să demonstrăm, aşa cum au demonstrat-o cei de până acum, că l-am meritat pe Eminescu! 

Dragi concetăţeni,Ne pregătim să trecem împreună pragul care ne separă de un nou an. Cumpăna dintre ani a fost întotdeauna un prilej de bilanţ şi de speranţă. Cu atât mai mult în acest moment, când trebuie să privim cu onestitate problemele noastre şi să căutăm împreună soluţii pentru depăşirea greutăţilor cu care ne confruntăm.Am parcurs cu toţii un drum lung şi greu în anii care au trecut de la Revoluţia din decembrie 1989. Am avut şi momente bune; am trăit şi clipe de amărăciune şi de descurajare.Am construit împreună instituţiile democraţiei, statului de drept şi pe cele ale economiei de piaţă. Am încercat şi, în mare măsură, am reuşit să îndreptăm multe dintre nedreptăţile trecutului.Am avut, însă, şi eşecuri. Nu toate lucrurile au mers aşa cum am visat în acele zile efervescente din decembrie 1989. Preţul social al reformei economice este pe punctul de a deveni inacceptabil pentru cei mai mulţi dintre dumneavoastră.Este o tristă realitate faptul că avem prea multă sărăcie, prea multă mizerie, prea mulţi şomeri şi prea mulţi bătrâni care nu mai pot supravieţui din ceea ce câştigă. Prea mulţi tineri talentaţi şi instruiţi părăsesc ţara, pentru că nu-şi mai găsesc locul aici. Ne confruntăm cu prea multă violenţă şi cu prea multă disperare socială, cu o polarizare nesănătoasă a veniturilor. Nu mai putem asista pasivi la disoluţia autorităţii statului, la creşterea neîncrederii în instituţiile sale, la punerea în discuţie a democraţiei.Alegerile legislative şi prezidenţiale v-au oferit un bun prilej de a vă face auzit glasul. Mesajul pe care l-aţi transmis oamenilor politici este clar şi ferm: răbdarea dumneavoastră a ajuns la capăt.Doriţi să fiţi guvernaţi mai bine, de oameni cinstiţi, hotărâţi să lupte împotriva corupţiei şi a birocraţiei. Doriţi să găsiţi în stat un partener, nu un adversar. Doriţi ca noul guvern să ia toate măsurile care se impun pentru a relansa economia şi pentru a combate eficient sărăcia.Noul Guvern, în programul prezentat în faţa Parlamentului, a dovedit că a înţeles mesajul dumneavoastră de a schimba în mod esenţial priorităţile reformei.Este doar un început de refacere a încrederii dintre guvernanţi şi cetăţeni. Urmează proba faptelor de zi cu zi. Este vorba de reconstrucţia aparatului productiv al ţării, de relansarea agriculturii pe baza modernizării şi eficienţei, de îmbunătăţirea radicală a calităţii serviciilor publice de educaţie, sănătate, de reforma sistemelor de protecţie socială, de pensii şi de asigurări sociale, de asigurarea 
ordinii publice, de realizarea modernizării şi dezvoltării, continuarea reformelor şi asigurarea unor schimbări structurale în economia românească, care să-i permită să funcţioneze într-un mediu puternic concurenţial, cum este cel din Uniunea Europeană.Ca Preşedinte al României, voi folosi toată autoritatea pe care mi-o conferă Constituţia şi toată legitimitatea pe care mi-a oferit-o votul popular pentru a pune în practică ceea ce am promis în campania electorală.Voi face din instituţia prezidenţială promotorul dezbaterii publice a marilor probleme care ne preocupă pe toţi. Voi fi aproape de dumneavoastră şi voi face din societatea civilă principalul meu aliat.La rândul lor, cetăţenii trebuie să participe activ şi direct la exercitarea puterii. De aceea atât eu, cât şi Parlamentul şi Executivul vom lucra pentru a construi noi punţi între lumea politică şi cetăţenii ţării.Stimaţi concetăţeni,Ştiu că pentru mulţi dintre dumneavoastră lupta pentru supravieţuire nu vă mai lasă răgazul de a vă gândi la viitor. Măsurile luate de Guvern în favoarea celor mai defavorizaţi sunt doar un început. Pe măsură ce economia se va relansa şi îşi va regăsi ritmurile înalte de creştere, vor fi create noi locuri de muncă, plătite decent. La început schimbările nu vor fi spectaculoase; dar pe măsură ce timpul va trece, fiecare dintre dumneavoastră va simţi că lucrurile se mişcă în direcţia cea bună, că teama de ziua de mâine va fi înlocuită de speranţă şi de încredere într-o viaţă mai bună 
pentru toţi.Pentru ca aceste lucruri să fie posibile, trebuie să muncim cu toţii inteligent şi eficient, să ne unim eforturile pentru a ne regăsi demnitatea, ca ţară şi ca popor.Am încredere în înţelepciunea dumneavoastră, în capacitatea dumneavoastră de a vă mobiliza în momentele grele pentru ţară. Am încredere în patriotismul dumneavoastră, în dăruirea dumneavoastră, în capacitatea dumneavoastră de a vă asuma responsabilităţile care vă revin în efortul de a schimba radical soarta României şi de a reuşi ceea ce ne-am propus: dezvoltare economică şi socială, pace socială şi prosperitate, integrare europeană şi euro-atlantică.Doresc ca mandatul meu de şef al statului să fie unul al renaşterii speranţei, al demnităţii naţionale şi al solidarităţii sociale. Voi fi un preşedinte al tuturor românilor, din interiorul şi din afara graniţelor ţării. Voi apăra Constituţia, voi veghea la respectarea legilor de către toţi cetăţenii României, indiferent de locul pe care îl ocupă în societate.Dragi concetăţeni,La acest început de an, de secol şi de mileniu, vă urez tuturor multă sănătate, fericire, bunăstare şi putere de muncă, sărbători fericite alături de cei dragi.”La Mulţi Ani!”Vă mulţumesc !

Dragi prieteni,Marea familie a teatrului românesc a avut, de-a lungul timpului, nenumărate ocazii de sărbătoare. Astăzi, am prilejul de a mă bucura împreună cu domniile voastre la împlinirea a 40 de ani de la înfiinţarea Teatrului de Comedie.Pornind pe acest drum atât de frumos dar şi atât de greu şi delicat al artei scenice, cu o trupă foarte tânără care, în timp, a împlinit speranţa succesului, Teatrul de Comedie şi-a incitat de-a lungul celor patru decenii spectatorii, dezvăluindu-le spectacole miraculoase şi fascinante, vesele sau triste, dar întotdeauna transpuse cu profesionalism, talent şi dăruire.Cu o carte de vizită impresionantă ce cuprinde numeroase premiere naţionale, turnee, succese internaţionale şi premii importante, trupa Teatrului de Comedie se înscrie în Cartea de Aur a teatrului românesc, la loc de cinste. Interpreţi de seamă ai scenei, filmului şi televiziunii româneşti, regizori, dramaturgi, scenografi, artişti de marcă au promovat, cu pasiune şi devotament faţă de marea tradiţie a artei dramatice româneşti, un repertoriu reprezentativ pentru literatura autohtonă şi universală.De aceea, în acest context, urăm acum, la ceas aniversar, sănătate, fericire, multe succese şi împliniri profesionale tuturor celor ce au scris şi vor mai scrie istoria Teatrului de Comedie.La mulţi ani! 

Domnule Preşedinte al Academiei Române,Doamnelor şi domnilor academicieni,Doamnelor şi domnilor,Cu un an în urmă, Academia Română a deschis o pagină de memorabilă nobleţe şi distinsă semnificaţie, inaugurând manifestările “Anului Eminescu”, anume dedicate celui pe care Titu Maiorescu l-a numit, într-o celebră scrisoare din 1883 adresată poetului însuşi, “cea mai înaltă încorporare a inteligenţei române”.Posibilitatea de a pune numele poetului naţional pe genericul a tot ceea ce s-a realizat mai semnificativ în viaţa spirituală românească a ultimului an simbolizează nu numai veneraţia pe care o datorăm cu toţii marelui Eminescu, ci şi stăruinţa şi inspiraţia oamenilor noştri de cultură, de a demonstra că “bietul om nu este sub vremi” atunci când este vorba de omagierea marilor valori naţionale.De aceea, îngăduiţi-mi să-mi exprim satisfacţia, solidaritatea şi chiar recunoştinţa faţă de cei care au avut această iniţiativă, ce înnobilează, prin sesiunea solemnă de astăzi, opera neîntreruptă şi pilduitoare a celui mai înalt for spiritual al ţării - Academia Română.Urmărind acţiunile întreprinse în cadrul anului Eminescu, am putut constata, totodată, un lucru esenţial: reacţia publicului românesc, interesul renăscut pentru Eminescu, “întoarcerea” noastră, dacă putem spune aşa, la Eminescu. Am căpătat sentimentul că românii se regăsesc din nou într-un mare model spiritual, peren şi definitoriu, întruchipat de semnificaţiile mereu înnoite ale creaţiei eminesciene.Retipărirea integrală a scrierilor sale în colecţia “Opere fundamentale” patronată de Academia Română şi Fundaţia Naţională pentru Ştiinţă şi Artă, cu sprijinul Ministerului Culturii, ca şi noua ediţie a celei mai vaste exegeze închinate Operei lui Mihai Eminescu de către George Călinescu, apărută la Editura Academiei constituie, în mod incontestabil, veritabile acte de cultură pe care cu toţii le datorăm îndeosebi generaţiilor mai tinere. Nu mă îndoiesc că şi de acum încolo românii vor avea pasiunea şi posibilitatea să-l citească şi să-l sărbătorească pe marele Eminescu, fiindcă poetul nostru naţional reprezintă, prin toată opera lui, un simbol al spiritualităţii româneşti şi, cum s-a spus adesea, reprezintă modul nostru de a fi în lume şi modul nostru de a ne situa în lume. El a devenit un mit în care ne regăsim cu bucuriile şi neliniştile noastre, cu dorul şi jalea noastră, în fine, cu năzuinţele şi filosofia noastră de existenţă; şi pentru că toate acestea trebuiau să poarte un nume - cum fericit a spus-o 
Marin Sorescu - li s-a spus, simplu “Eminescu”.Proza politică a lui Eminescu, de asemenea recent reeditată, mărturiseşte trăirile unei conştiinţe sensibile şi rezonante cu mai toate problemele societăţii româneşti din timpul său. Gândirea eminesciană pune în analiza fenomenului politic o pasiune, o pricepere şi o fineţe de filigram cu adevărat excepţionale, chiar dacă ideile sale nu pot fi judecate decât în funcţie de contextul epocii şi în genere al istoriei noastre.Nevoia de marele şi inegalabilul Eminescu este pururea imprescriptibilă, traversând epocile, vânturile şi valurile tuturor generaţiilor şi perioadelor istorice.Mai mult decât atât, aş spune că “Anul Eminescu” ne-a arătat tuturor cât de important este, cinstindu-ne înaintaşii iluştri, să ne putem regăsi pe o zestre comună de spiritualitate, care să ne îngăduie să fim mai buni, mai solidari, mai devotaţi nevoii de înţelegere şi respect pentru tabla de valori fundamentale ale culturii naţionale. În acest fel, vom putea aduce lui Eminescu omagiul cel mai înalt şi mai profund - care nu este altul decât să-i împlinim dorinţa exprimată într-o poezie de tinereţe: de a construi un “mare viitor” unei ţări care are un trecut cu care se poate mândri.Doamnelor şi domnilor,La începutul lunii aprilie, vom celebra 135 de ani de la crearea Academiei Române, prima instituţie intelectuală a tuturor românilor, ce a încununat în plan spiritual unirea de la 1859 şi a anticipat Marea Unire din 1918. Fondatorii ei, animaţi de un patriotism 
autentic, au creat Academia Română tocmai pentru a-i putea strânge la un loc pe reprezentanţii tuturor românilor, unii dintre ei - mă refer la cei din Basarabia, Transilvania, Bucovina şi de dincolo de Dunăre - trăind atunci sub ocupaţie străină. Academia a fost spaţiul libertăţii lor, prima patrie comună şi, totodată, simbolul spiritualităţii româneşti unitare.De atunci, Academia s-a dezvoltat şi, asociind discipline noi - din sfera ştiinţelor exacte şi artelor - a reuşit să devină o instituţie ştiinţifică de înalt prestigiu, recunoscută ca atare în ţară şi străinătate. Academia Română şi-a păstrat, peste timp, rolul ei istoric - de a fi simbolul unităţii spirituale a românilor - dar, totodată, a reuşit să-şi înnoiască structurile, scopurile şi propria dinamică internă, devenind cel mai important centru de cercetare fundamentală în mai toate domeniile de creaţie.Academia Română arată, în ultimii ani, un interes crescând faţă de realităţile şi nevoile societăţii româneşti, fiind un factor activ în elaborarea strategiilor de dezvoltare durabilă a ţării, după cum deschiderea ei spre lumea românească de pretutindeni, ca şi vocaţia ei internaţională nu pot fi contestate.Convingerea mea este că nu poate exista bunăstare fără performanţă în ştiinţă şi cultură şi că nu vom putea recupera decalajele create de vicisitudinile istorice dacă vom neglija aceste domenii definitorii, mai ales pentru lumea în care trăim, şi cu atât mai mult pentru lumea care vine.O naţiune care aspiră la privilegiul demnităţii într-o lume dominată de procesele globalizării trebuie să dovedească, mai întâi, că-şi respectă propriile valori spirituale şi morale - pentru că acestea constituie cartea ei de vizită şi semnele identităţii sale. Faptul este cu atât mai important astăzi, când România doreşte să intre cu demnitate în Uniunea Europeană şi să participe la edificarea unei Europe a mileniului III. Este limpede că, în acest complicat proces, trebuie să ne bizuim cu prioritate pe valorile noastre culturale, nu numai pe capacitatea de a îndeplini anumite baremuri şi condiţionări economice şi politice. Aceste valori nu au nevoie de avizele nimănui; ele există pur şi simplu, ele constituie atuurile noastre, dovada forţei noastre de creaţie. Eminescu, Arghezi, Blaga, Enescu, Iorga, Brâncuşi şi atâţia alţi creatori iluştri din toate domeniile constituie “argumentele” noastre cele mai puternice despre vocaţia şi statura noastră europeană. Cultura română este, dintotdeauna, parte constitutivă a culturii 
europene. Ceea ce se cere acum este ca ea să fie ajutată sistematic să se dezvolte în continuare, potrivit ritmurilor şi naturii sale, spre a putea fi un vector pilduitor şi eficient al integrării noastre mai rapide în structurile economice, politice şi administrative ale comunităţii europene, a statelor dezvoltate de pe continent.Doamnelor şi domnilor,Încheierea anului jubiliar Eminescu este un moment bine venit pentru a reflecta mai profund şi mai stăruitor la destinul patrimoniului naţional al literaturii române clasice şi contemporane. Dacă în celelalte compartimente ale ocrotirii patrimoniului naţional se operează cu instrumente palpabile şi vizibile, aici “conservarea” înseamnă, de fapt, restituirea operelor fundamentale în ediţii critice. Soarta ediţiilor critice este simbolizată chiar de ediţia academică Eminescu, a cărei apariţie se întinde pe 59 de ani, fiind începută de Perpessicius în 1939 şi încheiată de urmaşii săi în 1998. Monumentalitatea acestei restituiri fără egal cere, însă, continuarea ei cu forţe noi, spre a fi adusă la zi cu tot ceea ce experienţa şi progresul general al studiilor eminesciene au acumulat în tot acest răstimp. Cred că această ediţie ar merita şi ar trebui completată, împlinind visul lui Constantin Noica, prin reproducerea integrală a manuscriselor eminesciene - mai ales că pentru această operaţie există în prezent, la Academie, şi o parte din tehnologia necesară.Alături de ediţia naţională Eminescu, o datorie de onoare pentru generaţiile 
actuale o reprezintă ediţia naţională Haşdeu, proiectată cu multe decenii în urmă de Mircea Eliade.Este nevoie să fie reluată şi ediţia operelor lui Caragiale. Au rămas neterminate ediţiile Odobescu, Alecsandri şi Kogălniceanu; s-a împotmolit ediţia academică Dimitrie Cantemir. Marile ediţii Sadoveanu, Blaga, Rebreanu, Călinescu, Maiorescu, Galaction, Camil Petrescu, Mihail Sebastian, ca să numesc doar câţiva, se lasă aşteptate. De aceea cred că trebuie să reflectăm cu seriozitate şi înţelepciune la un program eficient şi asigurător care să îngăduie trecerea peste impasul de azi şi crearea condiţiilor pentru salvarea şi valorificarea patrimoniului naţional literar-ştiinţific.De egală importanţă este democratizarea accesului la cultură, răspândirea cărţii româneşti accesibile, la preţuri menite să o pună la dispoziţia celor ce nu dispun de venituri mari. Acest lucru va fi imposibil fără o politică de stat, capabilă să moduleze legile într-un domeniu pentru care “materia primă” sunt nu altceva decât sufletele şi minţile generaţiilor prezente şi viitoare. Nu este vorba de a etatiza cultura sau, cu atât mai puţin, de vreo subordonare a ei, ci numai de a implica statul în corectarea şi atenuarea efectelor, uneori tragice, ale unei economii de piaţă aflate încă într-o fază de tranziţie. Timp de un secol, în România a existat cartea bună şi ieftină, cartea pentru oricine şi nu ne putem permite luxul de a privi indiferenţi la dispariţia ei astăzi. Din păcate, colecţia “Biblioteca pentru toţi” aproape şi-a încetat apariţia, iar preţurile ei sunt departe de a mai fi “pentru toţi”.Apreciem cu toţii importanţa deosebită pe care o are astăzi soarta cărţii româneşti în lume, în afara graniţelor României, unde trăiesc circa 13 milioane de români şi câteva sute de mii de cititori în limba română. Dar în nici un mare oraş din Europa sau din alte continente nu există librării în care să poată fi găsită cu uşuriţă cartea românească. În acest domeniu, suntem depăşiţi de alte ţări şi culturi, cu nimic superioare nouă, dar mai performante în ştiinţa propagării valorilor proprii.În acest context se include şi traducerea literaturii noastre de către oameni pasionaţi şi competenţi şi publicarea ei la edituri străine de prestigiu, spre a avea audienţa necesară, dorită şi meritată.O politică a promovării în lume a valorilor noastre, a adevărurilor despre noi, despre istoria şi trecutul nostru spiritual, ca şi despre prezentul nostru - reflectat în mod obiectiv - n-a fost niciodată prea 
eficientă, prea bine gândită ori prea îndestulătoare. Cele deplânse de Nicolae Iorga, acum aproape opt decenii, în conferinţa “Propaganda în străinătate”, au rămas, din păcate, nişte triste “permanenţe ale istoriei”, ca să-l citez tot pe marele istoric. Dar nimic nu ne obligă să greşim şi să repetăm, la rândul nostru, erorile trecutului. Dimpotrivă. Să începem, odată cu un secol nou, şi un nou mod de a lucra pentru biruinţa spiritului românesc, pentru afirmarea valorilor culturii româneşti în lume.Este nevoie să punem în aplicare o veritabilă politică în favoarea cunoaşterii adevărului integral despre valorile României, cheltuind pentru aceasta măcar a zecea parte din cât cheltuiesc alţii pentru a ne denigra. A ne crea o imagine în conformitate cu adevărul este un act legitim şi necesar.Noile tehnologii informatice, internetul pot fi aliaţi preţioşi, dacă vom învăţa să le folosim cu inteligenţă şi cu măsură.Doamnelor şi domnilor,Închei prin a vă face o mărturisire de suflet. Doresc ca acest ultim mandat constituţional de şef al statului să fie pentru mine - între altele - unul al promovării active, în ţară şi în lume, a tradiţiilor şi valorilor culturale româneşti, a realizărilor ştiinţifice şi artistice ale gânditorilor şi creatorilor români. Suntem un popor creator, inventiv, un popor cu o mobilitate spirituală nativă şi cu o capacitate extraordinară de a asimila noul şi de a-l integra în gândirea şi în activitatea sa. Aceste daruri sunt marile noastre atuuri la acest început 
de secol şi de mileniu.Aş îndrăzni să merg mai departe cu gândul şi să afirm că ne aflăm - la o altă scară, evident - în pragul unei noi Renaşteri. Redescoperim omul şi natura şi punem în centrul gândirii şi acţiunii noastre omul şi echilibrul factorilor naturali. Conştientizăm pericolele ruperii ştiinţei de morală şi a moralei de om, conştientizăm riscurile folosirii aventuroase a multora dintre lucrurile pe care mintea noastră le-a creat, cel mai adesea cu bună-credinţă.România are datoria să se afirme în acest proces de renaştere spirituală, are datoria să-şi construiască, prin muncă inteligentă, o nouă identitate materială şi spirituală, pornind tocmai de la bogăţia de valori culturale care se afirmă în spaţiul românesc. Avem marea şansă de a convieţui alături de minorităţi la fel de creatoare ca şi majoritatea română, minorităţi care sunt o resursă pentru afirmarea ţării noastre în lume.Voi fi alături de dumneavoastră, vă voi sprijini toate demersurile îndreptate spre afirmarea spiritualităţii româneşti, a valorilor şi tradiţiilor naţionale.Fie ca acest “An Eminescu”, ce se încheie astăzi, să pună temeliile unei renaşteri a vieţii academice din ţara noastră, pe măsura provocărilor, dar şi pe măsura uriaşelor şanse ce se deschid poporului care l-a dat lumii pe creatorul Luceafărului.Vă mulţumesc !

Doamnelor şi domnilor,Dragi prieteni,Conferinţa Naţională Extraordinară a Partidului Democraţiei Sociale din România reprezintă un eveniment de referinţă în viaţa partidului. După patru ani de Opoziţie, timp în care partidul a trecut printr-un amplu proces de reconstrucţie şi de consolidare, PDSR a câştigat alegerile din 26 noiembrie 2000, asumându-şi răspunderea guvernării, într-un moment deosebit de greu pentru ţară.Noile condiţii în care îşi desfăşoară activitatea impun Partidului Democraţiei Sociale din România să se adapteze astfel încât, pe de o parte, să poată sprijini în mod eficient iniţiativele guvernului pe care îl girează, iar pe de altă parte, să continue procesul de modernizare şi de transformare a sa într-un puternic partid social-democrat de orientare europeană.Ştiu că nu va fi uşor, ştiu că a guverna şi a asigura continuitatea şi coerenţa acţiunii de partid sunt două sarcini la fel de importante şi de complicate. Aşteptările oamenilor sunt mari, sunt legitime şi nu pot fi ignorate, iar resursele la îndemâna Guvernului sunt limitate. Iată o ecuaţie foarte dificilă.În conformitate cu prevederile Constituţiei, precum ştiţi, o dată cu alegerea ca Preşedinte al României, a trebuit să mă retrag din partid. Aceasta nu înseamnă, însă, că renunţ la convingerile mele politice social-democrate.În virtutea acestor convingeri, cred sincer că Partidul Democraţiei Sociale din România, care rămâne partidul meu de suflet, este singurul care poate şi trebuie să răspundă aşteptărilor şi încrederii cetăţenilor. Aceasta presupune ca partidul să se angajeze într-un uriaş efort subordonat marilor comandamente care-i stau în faţă, şi anume:în primul rând, responsabilitatea asumată a guvernării. PDSR a câştigat alegerile şi conduce România pe baza unui program ambiţios şi realist, care are drept priorităţi relansarea economiei, revenirea la creşterea economică, combaterea sărăciei extreme, a şomajului şi a excluderii sociale, refacerea autorităţii statului şi a instituţiilor sale, combaterea corupţiei, birocraţiei şi a violenţei din societate, creşterea puterii de cumpărare şi a nivelului de trai ale populaţiei, accelerarea proceselor de integrare europeană şi euroatlantică. Partidul nu poate ignora aceste cerinţe ale vieţii şi nici angajamentele politice asumate. Îndeplinirea lor este obligatorie, dacă PDSR doreşte să fie credibil şi să beneficieze de sprijin popular, pentru a guverna.Buna guvernare, în respectul Constituţiei şi al legilor ţării, impunerea domniei 
legii, pedepsirea exemplară a celor care o nesocotesc, indiferent cine ar fi ei, eficienţa, transparenţa şi responsabilitatea actului de guvernare sunt condiţii esenţiale pentru reabilitarea pe termen lung a politicii.PDSR nu poate înşela aşteptările oamenilor şi nu poate uita că aceştia şi-au pus speranţa de mai bine în guvernul condus de domnul Adrian Năstase. De aceea Primul-ministru, miniştrii, toţi cei angrenaţi în procesul de administrare a treburilor ţării sunt datori să nu uite angajamentul şi îndatorirea esenţială - ceea ce aşteaptă cetăţenii României de la ei: să guverneze în folosul oamenilor, să fie aproape de ei, să-i asculte, să le respecte opiniile şi punctele de vedere. Este important ca oamenii să ştie în permanenţă ceea ce intenţionează Guvernul să facă, ce legi trebuie să adopte Parlamentul şi de ce, care sunt consecinţele economice şi sociale ale actelor de guvernare.Aşa se construieşte încrederea reciprocă între guvernanţi şi cetăţeni, condiţie a funcţionării normale a oricărei societăţi;în al doilea rând, este misiunea PDSR de a deveni o mare forţă politică social-democrată, pe deplin democratică, modernă şi progresistă, în consonanţă cu social democraţia europeană, capabilă să ofere României un mare proiect de viitor. Această mare forţă politică trebuie să sprijine o bună guvernare, bazată pe justiţie socială;în al treilea rând, PDSR trebuie să fie promotorul procesului de adâncire şi consolidare a democraţiei, a statului de drept, creşterea participării 
cetăţenilor la structurarea şi luarea deciziilor de politică economică şi socială;Aceasta înseamnă, totodată, consolidarea unei societăţi pluraliste, tolerante, deschise dialogului, o societate solidară, care să respingă hotărât extremismul, xenofobia şi antisemitismul, să apere drepturile şi libertăţile fundamentale, să acorde protecţie minorităţilor de orice fel;în al patrulea rând, revine PDSR datoria de a fi factorul motor al construirii unui larg consens politic şi social în jurul marilor obiective de dezvoltare economică şi modernizare instituţională, de integrare europeană şi euro-atlantică, care răspund interesului naţional.Pentru a face faţă cu succes acestor sfidări, PDSR este obligat să acţioneze în două mari direcţii: în planul construcţiei de partid şi în planul acţiunii guvernamentale.În planul construcţiei de partid, Partidul Democraţiei Sociale din România trebuie să continue un susţinut efort de modernizare ideologică, capabil să-i asigure consolidarea legăturilor sale cu cele mai largi categorii de cetăţeni şi să aducă alături de partid un număr semnificativ de intelectuali şi de tineri.Social-democraţia va rămâne şi în deceniile următoare una dintre ideologiile dominante la nivel global. Ea a devenit în timp un sistem de gândire deschis, pluralist, capabil nu numai să tolereze diferenţele de opinie, ci şi să conducă marile dezbateri privitoare la viitor. Această orientare presupune o mare deschidere către oameni, către societatea civilă, şi un efort continuu de a produce idei şi de a le consolida pe cele existente.Ca să adere la valorile pe care le promovează PDSR, oamenii trebuie mai întâi să le cunoască. Sarcinile guvernării nu trebuie să sustragă partidul de la misiunea sa, ca principală forţă politică a ţării. Dezbaterile interne, construirea proiectelor alternative, rămân şi în continuare sarcini ale partidului.Reprezentanţii partidului trebuie să se adreseze tinerilor, pentru a-i ajuta să înţeleagă ce tip de societate le propunem, ce valori promovăm şi apărăm, în ce condiţii vor trăi şi vor munci peste zece ani, peste douăzeci de ani.Organizaţiile judeţene şi locale ale PDSR reprezintă temelia întregului edificiu de partid. Ele au datoria să dea dovadă de dinamism şi spirit militant, de capacitate politică şi organizatorică, de moralitate şi de principialitate, să fie prezenţe active în viaţa oamenilor, să atragă noi membri şi simpatizanţi. Reprezentanţii PDSR în administraţia locală: prefecţi, subprefecţi, şefi ai diverselor instituţii 
descentralizate ale statului au obligaţia de a munci numai în interesul cetăţenilor, de a deschide şi la nivel local lupta cu sărăcia, cu corupţia, cu birocraţia şi cu nepăsarea faţă de problemele cu care se confruntă oamenii.Celor care aspiră şi care, prin mecanismele democratice, statutare, proprii partidului, vor prelua conducerea acestuia, le doresc să înţeleagă semnificaţia profundă şi marea responsabilitate care le revine ca lideri ai celui mai important partid al ţării, chemat să readucă speranţa şi încrederea românilor. PDSR s-a construit în jurul unor valori general-umane, a ideilor programatice ale Revoluţiei Române, precum justiţia socială, egalitatea şanselor, protecţia celor defavorizaţi şi a minorităţilor, echitatea, dialogul şi toleranţa, respectul democraţiei, drepturilor şi libertăţilor cetăţeneşti. Revine celor care vor conduce partidul de acum încolo obligaţia de a conferi pe mai departe PDSR autoritate, credibilitate şi respect. Prin acţiunea lor, PDSR trebuie să rămână un partid puternic şi eficient, solidar, condus cu spirit de colegialitate de către oameni care formează o adevărată echipă.Exemplul personal al liderilor şi membrilor PDSR, comportamentul bazat pe responsabilitate, simţ al măsurii, decenţă şi modestie în funcţiile pe care le ocupă sau în relaţiile cu oamenii sunt instrumente importante ale întăririi încrederii cetăţenilor în capacitatea partidului de a face faţă exigenţelor guvernării.În aceste momente dificile pentru oameni, este imperios 
necesar ca ei să fie ascultaţi cu răbdare, problemele lor să fie luate în serios şi rezolvate prompt, în măsura în care acest lucru se poate face în condiţiile legale şi ale resurselor existente.Lupta cu năravurile mai vechi sau mai noi ale birocraţiei administrative, cu indiferenţa şi opacitatea în faţa greutăţilor vieţii de zi cu zi ale oamenilor, cu carierismul şi cu tentaţia abuzului de putere este o obligaţie morală şi o sarcină permanentă a liderilor şi membrilor PDSR. Clientelismul, îmbogăţirea pe căi ilicite, numirea în funcţii publice pe criterii arbitrare, clientelare, nu au ce căuta în acţiunea nici unuia dintre membrii PDSR.Partidul este judecat de oameni în funcţie de comportamentul şi de eficienţa acţiunii reprezentanţilor săi la nivel central şi local. Puterea corupe şi îi supune pe cei care o exercită la tot felul de tentaţii. Proba maturităţii celui care exercită puterea o reprezintă modul în care reuşeşte să respingă aceste tentaţii şi să se ţină departe de orice fel de acte de corupţie.Criticile presei, uneori sub formă de avertismente - chiar şi atunci când conţin răutăţi supărătoare - trebuie luate în serios. Avem obligaţia să fim receptivi şi să analizăm cu responsabilitate şi obiectivitate semnalele apărute în presă. Bineînţeles, nu campaniile lipsite de bună-credinţă, care se bazează pe vehicularea unor neadevăruri şi fapte deformate. Dar mediile de informare pot fi un partener util al oricărei guvernări democratice, dedicată binelui comun.Puterea pe care ne-a delegat-o poporul ne-a fost dată pentru a-i sluji pe cei mulţi şi necăjiţi, pentru a crea condiţii de afirmare a celor capabili, şi nu pentru construirea propriei bunăstări a celor care exercită puterea.Viitorul partidului poate şi trebuie construit în aşa fel încât să nu mai depindă de ciclurile electorale.În planul acţiunii guvernamentale, sunt convins că partidul va guverna în concordanţă cu identitatea sa social-democrată. Partidul trebuie să ofere, după largi consultări cu membrii şi simpatizanţii săi, cu oamenii în general, proiecte clare, capabile să modeleze acţiunile guvernamentale pe termen mediu şi lung, să antreneze toate forţele capabile şi resursele societăţii. Înainte de a fi miniştri sau înalţi funcţionari, cei desemnaţi de PDSR să ocupe demnităţi în stat sunt, în primul rând, oameni politici. De aceea, ei trebuie să dea dovadă de realism şi de pragmatism, în sensul eficienţei actului de decizie şi nu al atitudinii oportuniste legate de interese personale sau de 
grup, pe care oamenii le vor sancţiona sever. Partidul nu se poate transforma într-o maşinărie electorală, care să-şi structureze întreaga acţiune după criterii de câştig sau de pierdere electorală. Sunt criterii mult mai importante după care trebuie judecată acţiunea guvernamentală, şi ele trebuie folosite fără ezitare.Eu sper ca acţiunea guvernamentală, dar şi cea legislativă, să se axeze asupra marilor priorităţi ale agendei cetăţenilor: relansarea economiei şi revenirea la creşterea economică susţinută şi stabilă, combaterea sărăciei şi renaşterea speranţei într-o viaţă mai bună. Toate măsurile de ordin legislativ şi administrativ trebuie îndreptate spre stimularea muncii eficiente şi inteligente, spre crearea de noi locuri de muncă decent plătite.România nu poate rezista concurenţei la nivel european şi global dacă nu-şi păstrează şi nu-şi consolidează un aparat industrial semnificativ, modern şi performant, dacă nu-şi reconstruieşte din temelii agricultura şi, pe această bază, dacă nu regenerează viaţa economică şi socială din satele româneşti.Să creăm noi activităţi industriale şi de servicii în domenii de vârf, precum informatica, Internetul, telecomunicaţiile, comerţul electronic, producţia de programe specializate pentru tehnica de calcul.Să pregătim permanent forţa de muncă, să o ajutăm să facă faţă cu succes cerinţelor Noii Economii. Să pregătim cadrul legal şi condiţiile pentru trecerea la Societatea informatică.Să reformăm serviciile publice de sănătate, educaţie, 
protecţie socială pentru a răspunde mai rapid şi mai eficient cererilor oamenilor. Sectoarele publice ale economiei sunt cele care generează coeziunea socială.Să creăm noi locuri de muncă, în special pentru tineri şi pentru femei, să luăm măsuri active de combatere a şomajului. Munca este cea mai bună protecţie socială.Combaterea sărăciei, în special a sărăciei extreme, rămâne piatra de încercare a acţiunii guvernamentale în rmătorii ani. Pe lângă măsurile de urgenţă, necesare trecerii iernii şi temperării creşterii preţurilor, se impun măsuri pe termen lung, care să reducă atât sărăcia celor care trăiesc din pensii şi din ajutoare sociale, cât şi sărăcia celor care trăiesc din muncă, prin creşterea puterii de cumpărare şi prin punerea sub control a inflaţiei. Un alt obiectiv este cel al întăririi autorităţii instituţiilor fundamentale ale statului, inclusiv prin amendarea Constituţiei. Statul trebuie să devină apărătorul interesului general şi organizatorul coeziunii sociale, şi nu doar administratorul crizelor din economie şi din societatea românească.Păstrarea ordinii publice, combaterea criminalităţii, violenţei, a corupţiei din aparatul de stat sunt acţiuni urgente, pe care populaţia le aşteaptă şi le va sprijini cu toată convingerea. Există o uriaşă nevoie de dreptate, de normalitate în societatea românească, iar PDSR, ca partid al guvernării, trebuie să satisfacă această nevoie.Integrarea europeană şi euro-atlantică reprezintă o direcţie strategică a acţiunii guvernamentale. S-au luat deja măsuri importante în această direcţie. Este vital să demonstrăm partenerilor noştri europeni că au în Guvernul şi în Preşedintele României interlocutori serioşi, care-şi ţin cuvântul dat, îşi respectă angajamentele, acţionează responsabil şi eficient.Avem de dat în acest an câteva mari examene: Preşedinţia OSCE, rezolvarea problemei vizelor şi a copiilor instituţionalizaţi, negocierea cu succes a unor noi dosare privitoare la aderarea la Uniunea Europeană, îndeplinirea angajamentelor din planul de aderare la NATO. Utilizarea cu pricepere şi eficienţă a ofertelor de asistenţă, în cadrul unor programe ale organismelor financiare internaţionale, reprezintă o altă problemă căreia avem obligaţia să-i facem faţă cu succes.Doamnelor şi domnilor,Dragi prieteni,Ca şef al statului, doresc o strânsă colaborare cu PDSR, cu Primul ministru, cu preşedinţii celor două Camere ale Parlamentului, cu liderii grupurilor parlamentare ale partidului. Împreună cu celelalte forţe politice 
reprezentate în Parlament, trebuie să găsim răspunsuri pertinente la problemele economiei şi societăţii româneşti. Ne revine tuturor o mare răspundere faţă de viitorul ţării şi al cetăţenilor României.Nu ne putem permite luxul crizelor politice şi al disputelor sterile în Parlament sau în societate. Nu ne mai putem permite să oferim oamenilor spectacolul jalnic al luptei pentru putere, al mizelor personale transformate în probleme de stat, al corupţiei, birocraţiei şi ineficienţei.Eu cred că legătura cu oamenii, cu realităţile României profunde, muncitoare, oneste şi dispuse la sacrificiu pentru a-şi atinge obiectivele este condiţia principală a unei bune guvernări, ca şi a succesului Partidului Democraţiei Sociale din România în următorii ani.Românii aşteaptă acum de la noi fapte, nu vorbe. Este vremea acţiunii, a înfăptuirii, a construcţiei, şi nu a disputelor sterile şi fără finalitate practică.Închei prin a ura succes deplin lucrărilor Conferinţei Naţionale Extraordinare a Partidului Democraţiei Sociale din România. Aveţi ocazia ca, prin alegerea pe care o veţi face în cadrul acestei Conferinţe, să demonstraţi că PDSR este un partid puternic, unit, care ştie să asculte toate părţile, să integreze interesele minorităţii în proiectul majorităţii, care poate să se constituie într-un vector al reformei spaţiului politic românesc.Veţi găsi în mine un sincer şi loial partener, un sprijin şi un mediator, ori de câte ori veţi avea nevoie. Am plecat împreună pe un drum lung şi greu, 
la capătul căruia România trebuie să-şi vadă împlinite aşteptările şi speranţele de mai bine, nevoile de dezvoltare, modernizare, de asigurare a stabilităţii interne şi a securităţii externe.Dragi prieteni,Statutar vorbind, acesta este momentul despărţirii noastre. O Conferinţă extraordinară naţională a partidului, în ianuarie, acum patru ani, mi-a încredinţat mandatul de preşedinte al partidului.Această nouă conferinţă extraordinară, tot într-un ianuarie, trebuie să proiecteze reformarea şi adaptarea partidului la noile condiţii. Atunci ne gândeam cum să traverseze partidul deşertul opoziţiei. Acum este poate chiar o misiune şi mai grea: aceea de a îndeplini o misiune dificilă, de a fi factorul conducător determinant al societăţii româneşti, într-o perioadă nu uşoară.Eu am încredere în capacitatea creatoare a partidului, a membrilor săi. Am încredere în conducerea partidului. Sunt convins că şi această conferinţă va stabili acele linii directoare strategice care să dea forţa necesară partidului.Am toată convingerea că-i veţi acorda mandatul de preşedinte al partidului prietenului meu, Adrian Năstase. Este, cred, unul din produsele politice de succes ale partidului nostru. Este un om cu calităţi personale deosebite pe care le-a demonstrat de-a lungul vremii, în diferitele misiuni pe care le-a avut începând cu 1990: secretar executiv cu probleme internaţioanale ale partidului, apoi ministru de Externe, preşedinte al Camerei Deputaţilor, prim vice-preşedinte al partidului. Am format împreună o echipă sudată, unită. Ne-am înţeles reciproc, chiar dacă în relaţiile umane sunt şi confruntări de idei, dar toate s-au desfăşurat pe baza înţelegerii reciproce şi a înţelepciunii. Am încredere în capacitatea sa de a fi un bun coagulant al conducerii partidului în acest moment greu.Vreau să-i urez lui succes, să vă urez dumneavoastră succes. Să ne vedem cu bine în anii care urmează. La revedere. 

Doamnelor şi domnilor delegaţi şi invitaţi,Reuniunea Dumneavoastră îmi oferă plăcuta ocazie de a mă adresa participanţilor la Congres.Îmi iau îngăduinţa de a considera Congresul ca pe un eveniment politic important atât pentru partid, cât şi pentru acea parte din populaţia ţării care nu şi-a găsit, în urma alegerilor din noiembrie anul trecut, reprezentarea directă în Parlament.Democraţia este de neconceput fără partide democratice, fără acele structuri şi organizaţii în care oamenii se apropie şi se regăsesc sub semnul unificator al aceloraşi idei, principii şi orientări, al aceluiaşi mod de a vedea lucrurile, de a identifica problemele şi de a gândi soluţiile. De aceea, activitatea oricărui partid democratic merită din partea şefului statului atenţia pe care cu toţii trebuie s-o acordăm dezvoltării mecanismelor democratice prin care voinţa cetăţenilor se transformă în politică de stat.În trecuta legislatură, PNŢCD a beneficiat de o largă susţinere, care i-a îngăduit să fie principalul partid de guvernământ. Este numai dreptul Dvs. de a analiza ceea ce s-a întâmplat între timp şi de a identifica principalele cauze care au produs o atât de drastică diminuare a susţinerii populare încât, iată, un important segment al societăţii româneşti - cel al militanţilor şi simpatizanţilor Dvs. tradiţionali - nu-şi mai regăseşte acum o reprezentare directă în Parlament.După cum vă este cunoscut, în litera şi spiritul Constituţiei, Preşedintele ţării exercită funcţia de mediere între stat şi societate. În acest sens, mă preocupă şi problema construirii de noi punţi de comunicare între autorităţile publice, pe de o parte, şi electoratul care nu se mai află reprezentat în Parlament, pe de altă parte.Ca Preşedinte al tuturor românilor vă încredinţez că nu-mi este indiferentă soarta nici unui compatriot al nostru, dincolo de simpatiile sau opţiunile politice pe care le-ar avea.O statistică a alegerilor parlamentare din noiembrie 2000 arată că sunt aproape 2,5 milioane de cetăţeni care au votat pentru partide nereprezentate în Parlament. Ei constituie peste 20% din totalul voturilor exprimate. La aceştia se adaugă cei care nu s-au prezentat la vot. Astfel, pentru destui compatrioţi ai noştri, la dezamăgirea avută în urma alegerilor se adaugă incertitudinea şi nesiguranţa pe care le generează, inevitabil, lipsa unui reper, a reazemului pe care-l constituie un partid aflat la putere sau în Parlament.De aceea - inclusiv din motivele amintite mai sus - folosesc şi acest prilej pentru 
a reafirma că acest mandat prezidenţial al meu va fi consacrat preocupării de a fi în slujba tuturor românilor - aproape de oameni şi împreună cu ei -, indiferent ce partid au votat sau ce simpatii politice au în prezent şi vor avea în viitor. Este gândul pe care-l mărturisesc - o dată în plus - alegătorilor Dvs., susţinătorilor şi militanţilor Dvs.!În ceea ce priveşte procesul de reconstrucţie a PNŢCD - pe care înţeleg că-l inauguraţi odată cu prezentul Congres -, îmi îngădui să vă doresc succes în efortul Dvs. pentru a da o nouă faţă şi o nouă forţă partidului, spre binele susţinătorilor Dvs., ca şi spre binele tuturor românilor! 

Domnule Preşedinte al Federaţiei Comunităţilor Evreieşti din România,Eminenţa Voastră domnule Şef Rabin,Onorată Asistenţă,Venind, pentru a treia oară la Templul Coral, în calitate de Preşedinte al României, ţin să vă mulţumesc pentru invitaţia de a participa, alături de dumneavoastră, la comemorarea victimelor acelei dezlănţuiri de barbarie şi crime care şi-a atins paroxismul în zilele de 21-23 ianuarie 1941, prin jefuirea şi masacrarea populaţiei evreieşti din Bucureşti şi prin incendierea unor importante lăcaşe de cult ce-i aparţineau. Semnalul valului de violenţă care a cutremurat opinia publică fusese dat de crimele de la Jilava şi de asasinarea barbară a doi dintre cei mai valoroşi oameni de ştiinţă români, marele istoric Nicolae Iorga şi economistul Virgil Madgearu.Nu trebuie să uităm niciodată ce a însemnat în istoria României secolului 20 acel “delir” al intoleranţei şi al antisemitismului, cum l-a numit scriitorul Marin Preda. Ororile pe care le-au trăit evreii au fost cele mai abominabile, tocmai fiindcă aveau drept subiect poporul care a înzestrat omenirea cu cea mai înaltă idee despre om, considerându-l creat de Dumnezeu “după chipul şi asemănarea lui”. Aşa cum o torţă aruncată într-o fântână măsoară în cădere adâncimea acesteia, tot aşa tragedia prin care a trecut poporul evreu - ca urmare a nazismului, fascismului şi ideologiilor similare din Centrul şi Estul Europei - a dat într-un mod cutremurător măsura degradării omului într-un secol al cunoaşterii şi al dezvoltării fără precedent a ştiinţei, culturii şi a gândirii filosofice.În cazul crimelor ce au îndoliat atât pe evrei, cât şi pe români în toamna anului 1940 şi începutul lui 1941, dimensiunile ororii erau sporite de faptul că ucigaşii de oameni şi incendiatorii de sinagogi se pretindeau purtători ai mesajului evanghelic de iubire a aproapelui, invocând fondatorul creştinismului ca patron ceresc al unei politici care sacraliza asasinatul!Personal, mi-a fost dat să trăiesc tragedia acelor zile de groază ale bestialităţii dezlănţuite de către bandele de legionari care au îngrozit populaţia Bucureştiului. Cel mai bun prieten al tatălui şi al familiei noastre, muncitorul român ceferist Constantin David a fost ucis bestial de o haită de legionari. Aceste momente comemorative dureroase, au menirea să ne impună, periodic, nevoia de a medita la asemenea lecţii ale trecutului şi să ne atragă atenţia că nimic nu poate şi nu trebuie să justifice, să falsifice sau să nege o realitate tragică, trăită 
de compatrioţi de-ai noştri şi care se cere privită în faţă, trăgând toate concluziile ce se desprind din ea.Onorată asistenţă,S-a repetat adesea dictonul “cine uită trecutul este condamnat să-l repete”. Fără îndoială că rostul unor comemorări precum aceea care ne adună astăzi la Templul Coral este în primul rând acela de a ne înarma spiritul şi voinţa împotriva germenilor provocatori de deliruri criminale.Păşind acum, pentru a treia oară în lăcaşul dumneavoastră de cult, de data aceasta nu ne-a mai putut întâmpina Eminenţa Sa, doctorul Moses Rosen, personalitate puternică a poporului evreu.Păstrez - şi voi păstra neşters - sentimentul pe care mi l-a transmis atunci, prin cuvintele cu care m-a întâmpinat aici, la 18 aprilie 1993. Eminenţa Sa a ţinut să sublinieze faptul că, în cele şase secole ale convieţuirii româno-evreieşti, atestate documentar pe aceste meleaguri, era pentru prima oară când un şef de stat român păşea pragul unei sinagogi. Mi-a mărturisit că pierduse speranţa să apuce ziua când va avea ocazia să rostească formula rituală prevăzută pentru asemenea ocazii.M-am bucurat că mi-a fost dat să fiu eu acela care să deschidă o nouă etapă din convieţuirea noastră. Chiar dacă mulţi dintre conaţionalii dumneavoastră şi compatrioţii noştri au mers, între timp, să întărească temeliile, alături de cei veniţi din restul lumii, unui stat puternic şi prosper, cu toţii ştim la fel de bine şi suntem la fel de convinşi că evreii plecaţi din România nu şi-au uitat niciodată rădăcinile.Convingerea 
mea profundă - întărită de cunoaşterea la faţa locului a realităţilor din statul Israel şi de întâlnirile cu numeroşi cetăţeni proveniţi de pe meleagurile noastre - este că între noua Românie născută după decembrie â89 şi Statul Israel, renăscut peste milenii şi contopind într-o sinteză genială spiritul Vechiului Testament cu iluminările din epoca internetului, trebuie dezvoltate intens în viitor relaţii cu adevărat privilegiate. Din acest punct de vedere, Eminenţa Sa doctorul Moses Rosen a fost un veritabil ctitor - şi sunt bucuros să salut în persoana eminentului savant ce i-a urmat ca preşedinte al Federaţiei Comunităţilor Evreieşti din România, domnul academician Nicolae Cajal, un continuator hotărât să facă din ceea ce domnia sa a numit “real-semitismul” o trăsătură de convieţuire indestructibilă în întreg spaţiul românesc.Cei aproape o jumătate de milion de foşti compatrioţi deveniţi acum cetăţeni ai statului Israel, ca şi cei rămaşi printre noi, au arcuit între România şi Statul Israel un mare pod peste Mediterana, un pod sufletesc ce se va consolida şi mai mult odată cu aparteneţa comună la Uniunea Europeană, la care aspirăm deopotrivă.Acestei viitoare colaborări trebuie să-i consacrăm eforturile noastre comune, îndreptate spre edificarea unei lumi a solidarităţii umane şi a respectului reciproc. O lume în care să nu mai fie posibilă nici una dintre ororile veacului trecut. Vocaţia noastră comună spre valorile umaniste ca valori supreme, precum şi nenumăratele experienţe, trăite în confruntarea cu valurile istoriei au pus temeliile acestei împletiri de energii creatoare şi calităţi intelectuale, spre împlinirea reciprocă şi în folosul mai larg al lumii de azi.Simplul fapt că limba română nu posedă un termen spre a denumi atrocităţile împotriva evreilor, şi că dumneavoastră aţi fost obligaţi să folosiţi de două ori, chiar în invitaţia adresată, un cuvânt de import -pogrom- intraductibil în româneşte, este semnificativ. Asta îmi aminteşte de experienţa lui Nicolae Iorga, din timpul primului război mondial, în cel mai dramatic moment al retragerii din Moldova. Genialul orator n-a mai găsit, în împrejurările date, un cuvânt potrivit spre a reface moralul trupelor înfrânte şi înghesuite în “triunghiul morţii”.A recurs atunci la vestitul psalm “La apa Vavilonului”, pe care l-a tipărit şi l-a răspândit ca pe un manifest în tranşee, rechemând astfel duhul vitejiei strămoşeşti cu cuvintele vechi de milenii!Într-o istorie europeană deloc uşoară pentru evrei, 
atât în vechime cât şi în epoca modernă, într-o istorie cu atâtea decrete de expulzare, cu ruguri ale inchiziţiei şi pogromuri pravoslavnice, nu se găseşte un singur paragraf românesc, în afara “delirului” care a dus la tragediile pe care le comemorăm astăzi. Ar fi o impietate să încercăm să ocultăm aceste tragedii, aşa cum s-a procedat multă vreme, sau să le banalizăm printr-o controversă în care statistica n-are cum să deţină rolul principal. Un singur om care este ucis pentru că este evreu - sau român - sau pentru că este negru - sau alb - este semnul unei tragedii, al faptului că lumea abdică de la valorile general-umane. Să-mi îngăduiţi, însă, a considera că nici punerea pe seama românilor a unui număr de victime umflat artificial, tocmai spre a impresiona şi a stârni un mare impact mediatic, nu este un mod de a servi adevărul şi prietenia.Din fericire, asemenea atitudini sunt izolate şi trecătoare, sortite a dispărea atunci când şi istoricii români vor aborda la rândul lor, această temă sensibilă şi vor pune reflectorul ştiinţei, atât pe ceea ce a fost întunecat şi grav, cât şi pe acel unicat al istoriei universale contemporane, care a fost, totuşi, sabotarea de către omenia românească a “soluţiei finale” hitleriste.Ori de câte ori ne gândim la această filă întunecată, să stăruim o clipă şi asupra reversului ei, nu mai puţin real şi care, cu siguranţă, ar cântări mai greu în balanţa dreaptă a istoriei; mă gândesc la instituirea, de comun acord, a unei zile în care să 
ne adunăm, tot aşa, dar într-un loc încărcat de amintiri mai senine, poate la Teatrul Evreiesc - primul din lume de acest fel şi unul din factorii acelei minunate renaşteri evreieşti care şi-a avut una din vetrele cele mai importante în România modernă; să ne întâlnim deci, spre a face câte un bilanţ periodic al tuturor punţilor de colaborare dintre două popoare care, fără a fi mari prin numărul şi teritoriul lor, şi-au dovedit egala dorinţă de a rămâne fidele lor însele, înnobilând cu o anumită măreţie noţiunea de om şi reînvierea credinţei în viitorul acestuia.Permiteţi-mi să mă declar partizan al inaugurării unei asemenea noi tradiţii a întâlnirilor noastre, o tradiţie care vine spre noi din secolele trecute şi se îndreaptă spre viitor, astfel încât, cu toţii, împreună să putem lăsa generaţiilor de mâine şi o altă moştenire - ca şi o altă regulă a întâlnirilor noastre - decât aceea, dureroasă, pe care suntem nevoiţi să o comemorăm astăzi.Vă mulţumesc.

Consiliul Naţional al Partidului Naţional Liberal Domnului Mircea Ionescu Quintus, preşedintele PNLAm aflat cu tristeţe şi regret despre moartea fulgerătoare a deputatului Partidului Naţional Liberal, Horia Rusu.Personalitate de prim rang a mişcării liberale din România, Horia Rusu s-a afirmat ca un lider politic cu convingeri puternice, ca un om de acţiune, apărător al valorilor democraţiei şi ale statului de drept.Vă rog să primiţi sincerele mele condoleanţe şi să transmiteţi familiei sale profundul regret şi întreaga mea compasiune pentru greaua pierdere suferită.

Stimate Domnule Academician Ion Băncilă,Onorată asistenţă,Pentru Academia Română, ca şi pentru toţi cei ce vă cunosc şi vă sunt apropiaţi - câteva generaţii - ziua de azi este o zi specială. Avem privilegiul ca, sub cupola celui mai înalt for de cultură al ţării, să rostim, din toată inima, strămoşescul La mulţi ani! pentru dumneavoastră, domnule academician Ion Băncilă, decanul de vârstă al Academiei Române, la împlinirea vârstei de 100 de ani.V-aţi născut, aşa cum spune ilustrul dumneavoastră frate, filozoful Vasile Băncilă, în Spaţiul Bărăganului, la Scorţaru Nou, în judeţul Brăila, la 2 februarie 1901. Aţi văzut lumina zilei într-o familie de ardeleni şi moldoveni a căror obârşie înseamnă pe de o parte vestita aşezare de la Săcelele Braşovului iar pe de alta, Focşanii Moldovei.Îngăduiţi-mi să cred că poate tocmai această origine exemplifică cele spuse de Nicolae Iorga, în 1928, adică atunci când eraţi deja licenţiat (din 1924) în ştiinţe naturale al Facultăţii de ştiinţe din Bucureşti: “Brăila, oraş şi judeţ e un punct de voiciune şi de energie în viaţa ţării. Acolo s-au putut ţinea, întâi sub turci, numai români de o vitejie şi o răbdare deosebită. După eliberare, numai astfel de oameni au alergat acolo, care s-au simţit în stare să fie ctitori ai noii ordini de lucruri şi apărători ai ei. Astfel s-a creat o rasă brăileană. Oricât la oraş s-ar amesteca familiile prin imigranţi, această rasă se menţine. În cultură ca şi în politică, se manifestă calităţile ei, de care ţara, lâncezită, are nevoie mai mult decât oricând. Tineretul are o datorie de împlinit aici, care nu se poate confunda cu a altora”.Aşadar, ca orice tânăr din România de acum aproape un veac - aşa cum atât de plastic a subliniat profesorul Nicolae Iorga - a trebuit să înfruntaţi greutăţile şi să vă asumaţi idealurile generaţiei dumneavoastră sau, aşa cum aţi scris în cartea de memorii Arc peste timpuri, să traduceţi în fapt “credinţa unei generaţii”.Dumneavoastră vorbiţi pentru acele timpuri de “un oarecare simţ al datoriei şi al marilor sentimente: naţie, patrie, familie, Dumnezeu”, pe care vi le însuşiseţi, cu sprijinul fratelui mai mare, într-o vreme când “toţi cei ce formau personalitatea generaţiei de după 1900 şi gravitau în jurul ideii de neam şi ţară, ca noţiuni mai clare şi mai bine simţite, o făceau cu hotărâre dar şi cu multă pudoare şi grijă de formă”.Străbătând în perioada interbelică, treaptă cu treaptă, o carieră exemplară în domeniul geologiei, după ce, în 1936, aţi devenit 
doctor al Universităţii din Bucureşti şi colaborator al Institului Geologic al României, iar apoi membru corespondent al Academiei de ştiinţe din România, încă din 1937, aţi urmat un traiect deloc uşor, devenind, rând pe rând, printr-o muncă asiduă, plină de abnegaţie, secretar general al societăţii Române de Geologie între anii 1935-1939, doctor docent în 1969, membru corespondent al Academiei Române în 1990 şi, din 1992, membru titular al acestui for de cel mai înalt prestigiu al ştiinţei şi culturii româneşti.În calitate de om de ştiinţă, adânc preocupat de descoperirea şi punerea în valoare a bogăţiilor ţării, aţi adus contribuţii reale la cunoaşterea alcătuirii geologice a unor zone mari din teritoriul ţării, mai ales a Carpaţilor Orientali, fiind coordonator şi coautor al unei opere fundamentale în domeniu şi anume Harta Geologică a României.În tratate, monografii şi peste 170 de studii, comunicări sau referate de specialitate, susţinute în ţară sau peste hotare, de la Roma la Varşovia şi de la Sofia la Lisabona, Paris sau Montreal, aţi adus contribuţia dumneavoastră, de prim ordin, într-un domeniu de maxim interes naţional.Totodată, marile lucrări din domeniul hidrotehnicii din România şi din străinătate au avut în dumneavoastră unul dintre proiectanţii şi oamenii de ştiinţă care au ocupat o poziţie cheie în avizarea unor astfel de realizări. Am avut privilegiul unor contacte personale şi al folosirii avizelor dumneavoastră de specialitate pentru lucrări ale Consiliului 
Naţional al Apelor (cum a fost barajul de la Paltin, pe râul Doftana).Iată, prin urmare, o viaţă de om, aşa cum a fost, o viaţă ce trece în al doilea secol de existenţă cu convingerea şi sentimentul plenar, credem noi, al datoriei împlinite faţă de ţară, faţă de neamul nostru.Pentru toate acestea, pentru tot ce aţi aşezat, stimate domnule academician Ion Băncilă, în mod temeinic la edificiul ştiinţei româneşti, pentru partea Domniei Voastre de contribuţie la progresul geologiei şi al hidrotehnicii în România, dorim să vă aducem vii mulţumiri şi să vă asigurăm de respectul şi de înalta consideraţie de care vă bucuraţi în faţa întregii opinii publice româneşti.Primiţi, domnule academician, urările mele de bine şi sănătate, odată cu asigurările celei mai înalte consideraţiuni. Încă o dată, “La mulţi ani!”

Am acceptat cu plăcere invitaţia de a adresa un mesaj la festivitatea de deschidere a cursurilor promoţiei a X a a Colegiului Naţional de Apărare, promoţie jubiliară, ce reuneşte în cadrul acestei prestigioase instituţii de învăţământ reprezentanţi din întreg spectrul instituţional al securităţii şi apărării naţionale, din partea autorităţilor centrale, administraţiei publice locale şi societăţii civile.Apreciez că, în cei nouă ani de existenţă, Colegiul Naţional de Apărare şi-a câştigat o identitate proprie şi un bun renume, confirmând pe deplin aşteptările noastre din 1992, când am decis să dăm curs iniţiativei de înfiinţare a acestei instituţii, devenită una dintre cele mai notabile realizări pe linia controlului democratic asupra Forţelor Armate.Valorile şi atmosfera de dialog viu, sincer, onest, promovate şi consacrate de Colegiu, într-un climat de respect mutual şi necondiţionat pentru opiniile partenerilor au contribuit, an de an, la înţelegerea datoriei de a ne afla, în slujba intereselor ţării, indiferent de opinii sau de convingeri, de tot ceea ce ne separă în plan ideatic şi, uneori, nu numai în planul ideilor, ci şi în planul acţiunii.Prezenţa în proporţie însemnată a militarilor, printre absolvenţii celor nouă serii este o garanţie în plus a faptului că structurile militare sunt angajate ireversibil, prin deschiderea pe care o practică spre societatea civilă, în procesul de consolidare a democraţiei în ţara noastră.România a cunoscut, în noiembrie 2000, a doua alternanţă la guvernare. Alegerile legislative şi prezidenţiale de anul trecut, modul în care s-a făcut transferul de putere atât în anul 1996, cât şi în anul 2000 demonstrează soliditatea instituţiilor statului democratic român, cât şi ataşamentul cetăţenilor României la valorile fundamentale ale democraţiei.Cetăţenii au învăţat să-şi asume responsabilităţi şi au înţeles că singurul mod legitim de a sancţiona proasta performanţă a guvernării este votul. Ne aflăm în faţa unei schimbări profunde, care este atât rezultatul unei conturări mai ferme şi mai clare a identităţilor politice şi ideologice ale partidelor.Distanţa dintre speranţele din Decembrie 1989 şi realitatea cu care ne confruntăm în acest moment este percepută dureros de foarte mulţi români. În acest context există şi un masiv curent de opinie care consideră că România se află astăzi, în mod nedrept, izolată în plan internaţional.O analiză obiectivă a stării societăţii româneşti la sfârşitul anului 2000 reliefează faptul că ne 
aflăm în faţa unei duble sfidări. Pe de o parte, ne confruntăm cu efecte grave în viaţa economică şi socială a ţării iar pe de altă parte cu miza integrării europene şi euroatlantice. Este o dramatică realitate ca, tocmai acum, când deschiderea Uniunii Europene şi, sperăm şi cea a NATO, pentru admiterea de noi membri au devenit mai consistente, situaţia internă a României să ridice obstacolele cele mai greu surmontabile în calea realizării acestor deziderate.Ştim cu toţii acum că, într-o ţară precum România, cele mai multe ameninţări la adresa securităţii naţionale vin din interior. Sărăcia, corupţia, birocraţia, criminalitatea organizată, traficul de droguri şi de carne vie, terorismul şi mişcările extremiste sunt probleme greu de rezolvat în condiţii de slăbiciune evidentă a statului şi a instituţiilor care concură la realizarea securităţii interne.Este vital pentru noi să redăm oamenilor încrederea în stat, în capacitatea sa de a asigura liniştea şi un climat de stabilitate şi de siguranţă a persoanei şi a bunurilor. Este la fel de important să relansăm economia, pentru a obţine fondurile necesare atât combaterii sărăciei şi şomajului, cât şi pe cele necesare întăririi armatei şi a organelor de asigurare a ordinii publice.Inegalităţile de dezvoltare între diversele regiuni ale României pot da naştere la tensiuni. Primele semne ale refuzului solidarităţii naţionale pe fondul egoismelor locale se văd deja, şi ele ne îngrijorează. Nu vom găsi însă răspuns la aceste probleme 
în naţionalism, extremism, xenofobie, antisemitism, violenţă socială.Crizele identitare au provocat în ultimul deceniu majoritatea conflictelor mai mari sau mai mici care însângerează lumea. Dezvoltarea economică, dialogul şi toleranţa, protecţia prin lege a minorităţilor, descentralizarea şi autonomia locală, respectul diferenţei şi întărirea societăţii civile sunt cele mai potrivite răspunsuri la noile sfidări la adresa securităţii naţionale. Niciodată răspunsul nu se află la gura tunului. Ea ar trebui să vorbească întotdeauna ultima, atunci şi doar atunci când o naţiune este ameninţată cu dispariţia din pricina unor ameninţări externe.Revine statului obligaţia de a fi organizatorul coeziunii naţionale şi sociale. Măsurile luate de Guvernul Adrian Năstase sunt gândite pentru a da răspunsurile adecvate şi sustenabile din punct de vedere financiar, la aşteptările oamenilor. Trebuie să adâncim şi să consolidăm reformele din economie şi societate, în condiţii de suportabilitate şi de sprijin social. Fără sprijinul cetăţenilor, fără implicarea lor, tot ceea ce întreprinde un Guvern este sortit eşecului.Cât priveşte dimensiunea externă a noilor sfidări cu care se confruntă România, pe parcursul ultimilor ani s-a cristalizat un consens semnificativ la nivel naţional în privinţa necesităţii integrării europene şi euroatlantice.Suntem decişi să profităm de acest consens şi să ne canalizăm energia şi efortul nostru pentru accelerarea ritmului negocierilor de aderare la Uniunea Europeană, a îndeplinirii integrale a criteriilor de integrare şi a reducerii handicapului care ne separă de alţi candidaţi la integrare.Reafirmăm opţiunea fermă a României de integrare în NATO, cea mai importantă alianţă capabilă să asigure stabilitatea, coeziunea transatlantică şi pacea Europei. Hotărârea noastră de a adera la Alianţa Nord Atlantică a fost şi rămâne neclintită. În afara NATO, pentru România nu există decât arbitrariul şi politica celui mai puternic, într-o zonă dominată de instabilitate. Suntem încrezători că prin credibilitate, seriozitate şi perseverenţă, ţara noastră îşi va găsi în viitorul apropiat locul binemeritat în familia NATO.Preşedinţia în exerciţiu a OSCE, cea mai înaltă poziţie încredinţată României pe plan internaţional în ultimele decenii ne va permite să promovăm idealurile păcii, cooperării şi securităţii în spaţiul OSCE, valorile democraţiei, ale statului de drept şi ale respectului pentru drepturile şi libertăţile fundamentale ale omului, să ne aducem contribuţia, 
pe baza valorilor de libertate şi demnitate, la împlinirea aspiraţiilor de stabilitate şi prosperitate proprii naţiunii române.Pe acelaşi plan situăm necesitatea relansării şi îmbogăţirii conţinutului Parteneriatului Strategic cu Statele Unite. Suntem ferm hotărâţi să colaborăm cu Administraţia Bush pentru a găsi răspunsuri adecvate la problemele privind securitatea şi dezvoltarea economică a României şi a zonei Balcanilor.Integrarea europeană şi euroatlantică înseamnă în acelaşi timp, dezvoltarea relaţiilor cu Federaţia Rusă, inclusiv prin semnarea unui Tratat privitor la relaţiile bilaterale.Acordăm de asemenea atenţia cuvenită relaţiilor cu Ucraina, rezolvării problemelor aflate în suspensie şi protejării identităţii naţionale a minorităţii româneşti din această ţară.Îmi exprim convingerea că legăturile cu Republica Moldova vor cunoaşte o dezvoltare susţinută, bazată pe identitatea şi pe interesele noastre comune.România se găseşte acum, într-un moment crucial al evoluţiei sale istorice, politice şi socio-economice, având şansa unui nou început pentru a depăşi condiţia unei ţări aflată la periferia sistemului economic şi de securitate european, supusă tuturor vicisitudinilor care afectează zona respectivă.Am convingerea unei depline înţelegeri a imperativelor acestui nou start istoric în care consensualitatea asupra promovării intereselor supreme naţionale poate coagula energia pozitivă a tuturor partenerilor noştri de dialog politic, social şi civic. În acest sens, 
iniţierea unor dezbateri în spiritul celor deja consacrate la Colegiul Naţional de Apărare poate constitui, prin puterea exemplului amintit, o punte de legătură în vederea asumării acestor înalte responsabilităţi pentru toate segmentele societăţii româneşti.Vă mulţumesc pentru atenţie şi vă adresez succes şi împliniri profesionale pe măsura aspiraţiilor şi eforturilor dumneavoastră.

Iubite maestre Ştefan Iordache,Mărturisesc sincer că prilejul de a vă adresa felicitări cu ocazia aniversării a 60 de ani constituie, pentru mine, o mare şi adevărată bucurie.Prin sobrietatea şi umorul, prin vigoarea, tensiunea şi nobleţea cu care i-aţi interpretat pe Hamlet şi Richard III aţi transmis în timpuri grele spectatorilor români mesaje subtile dar puternice de frăţietate şi de opoziţie faţă de vicisitudinile vremii. Prin Titus Andronicus aţi împărtăşit lumii întregi experienţele trăite în totalitarism.Dar nu numai Shakespeare v-a oferit prilejul de a demonstra că arta actorului autentic depăşeşte graniţele geografice şi istorice. Creaţiile cu adevărat remarcabile din Crimă şi pedeapsă, O noapte furtunoasă, Emigranţii, Maestrul şi Margareta şi, mai recente, din O scrisoare pierdută şi Barrymore, dovedesc că arta dumneavoastră lasă urme adânci în conştiinţele celor ce vă privesc evoluând pe scenă.Vă felicit pentru întreaga operă de până acum şi vă doresc, din inimă, o nouă tinereţe creatoare, noi şi minunate succese.La mulţi ani!

Seminarul de astăzi reprezintă un binevenit semnal despre hotărârea comună a celor mai înalte instituţii spirituale, politice şi administrative ale României, de a pune capăt unei atitudini de expectativă şi de toleranţă greşit înţeleasă faţă de violenţa familială, tot mai răspândită şi mai îngrijorătoare.Ea ameninţă să distrugă, alături de alţi factori negativi, de ordin economic, social şi moral, principala celulă a comunităţii umane, aceea care a fost, şi mai este, din fericire, la noi, elementul hotărâtor în păstrarea coeziunii şi identităţii naţionale, a structurii spirituale şi sufleteşti ce ne este proprie, a credinţei, a limbii şi tradiţiilor. Iată de ce fenomenul cu care ne confruntăm se cere abordat frontal, cu luciditate, şi tratat cu toată fermitatea de care poate şi trebuie să fie capabilă o societate care nu trebuie să se resemneze, semnând cu propria mână condamnarea la disoluţie.Tema violenţei în familie reţine de altfel tot mai insistent atenţia opiniei publice în societăţile moderne, cu precădere în cele mai avansate dintre ele, atât în Europa, cât şi în America sau Japonia; aproape zilnic mass-media ne pune în faţa unor imagini şocante de minori traumatizaţi fizic sau psihic, de mame agresate, de soţii aduse la disperare. Ce se întâmplă cu oamenii, când au dispărut dragostea şi preţuirea reciprocă dintre soţi, autoritatea de odinioară a părinţilor, sentimentele de iubire filială? Sunt întrebări legitime, sunt întrebări neliniştitoare care se alătură altor preocupări presante cu privire la degradarea mediului, la adâncirea decalajelor sociale, economice şi culturale, la proliferarea conflictelor interetnice şi religioase, a malnutriţiei, sărăciei, intoleranţei pe spaţii largi ale planetei. S-au prăbuşit valorile tradiţionale - răspund îndeobşte specialiştii; s-au impus ca mod de viaţă comportamentele individualiste şi consumisme extreme - avertizează învăţaţii contemporani; oamenii par să-şi fi pierdut treptat Credinţa - spun neliniştiţi teologii.Desigur, lumea în care trăim - de care nu putem face abstracţie în abordarea problemelor familiei, în special a violenţei în familie - etalează şi astfel de faţete, intens mediatizate. Totuşi, se înregistrează şi numeroase procese profund tonice. A sporit gradul de civilizaţie, a crescut considerabil speranţa de viaţă a oamenilor, imense forţe ale naturii au fost “domesticite de om”, s-au extins considerabil frontierele democraţiei şi drepturile omului peste teritorii stăpânite vreme îndelungată de 
tiranie, în principal în centrul şi estul Europei. Prin urmare, noi rămânem pe mai departe optimişti: asistăm la un nou episod al milenarei lupte dintre Bine şi Rău şi avem datoria de a ne situa ferm de partea Binelui, umanismului autentic, democraţiei, moralei şi Credinţei.De aceea, consider că a sosit vremea să dezbatem deschis, fără reţineri şi false pudori, problemele familiei române. Să recunoaştem că aceasta traversează o criză, în care se încadrează şi manifestările violenţei familiale, determinată de cauze obiective şi subiective, economice, sociale, psihologice etc. Să identificăm deci cauzele reale ale crizei familiei şi să oferim soluţii concrete şi imediate în aplicarea cărora să se implice atât instituţiile statului, începând cu Administraţia Prezidenţială şi Guvernul, cât şi Biserica şi societatea civilă. Nu este de ajuns să elaborăm o strategie şi o politică familială. Traducerea lor în fapt - în contextul unei viziuni noi, democratice asupra societăţii - ne procupă în cel mai înalt grad.Violenţa familială nu este decât un segment, o picătură din uriaşa revărsare de violenţă care a dominat şi a umplut de orori secolul precedent şi care din nefericire ameninţă să se perpetueze şi în secolul abia început. Ea a fost şi continuă a fi cultivată şi stimulată de către o întreagă industrie pentru care crima, violenţa şi toate turpitudinile omeneşti sunt materia primă de bază.Se adaugă la acestea prăbuşirea noastră materială, sărăcia aducătoare de disperare şi capabilă 
să-i scoată pe oameni din minţi. S-a încercat acreditarea unei noi “legităţi” sociale, potrivit căreia, spre a ne fi mai bine cândva, nu se ştie când, trebuie mai întâi să ne fie astăzi mai rău decât atunci când, întregul popor, ajuns la limitele răbdării, a aruncat în aer un sistem ce făgăduia şi el oamenilor raiul pe pământ, dar numai după ce vor suporta, la infinit, iadul care ajunsese a le fi viaţa de zi cu zi.Fără îndoială, noi nu putem să ne împotrivim revărsării globale de violenţă, precum şi tuturor factorilor ce o favorizează. De altfel este o utopie să crezi că poţi trata efectele fără a identifica şi a trata cauzele. Dar ceea ce se cere astăzi, imediat, de la toţi factorii avizaţi - şi aici sunt adunaţi aproape toţi - este construirea unui sistem imunitar pentru structura morală a naţiunii noastre. Un sistem în stare să salvgardeze şi să recucerească acele valori morale, acea “bună cuviinţă” şi acea omenie românească ce au reuşit să se păstreze şi să se călească în decursul unei istorii care nu ne-a fost niciodată uşoară.Tocmai de aceea îmi exprim satisfacţia pentru faptul că ne aflăm lângă Biserică în acest efort de reconstrucţie morală, fără de care orice legislaţie şi orice coerciţie rămân ineficiente.Biserica şi-a dovedit capacitatea de a realiza o “restaurare a omului” din care a izvorât o nouă civilizaţie, o lume capabilă să redea autoritate şi forţă valorilor umane. Biserica Ortodoxă Română a fost, după geniala caracterizare a lui Eminescu, “Maica neamului românesc”, principala făuritoare a sufletului său şi aceea care a educat şi a vegheat din generaţie în generaţie la păstrarea şi creşterea valorilor noastre spirituale. Nu se poate ca astăzi Biserica să nu dovedească aceeaşi voinţă şi aceeaşi dăruire, în conformitate cu tradiţia şi vocaţia sa. Nu se poate ca tocmai acum neamul românesc să se simtă abandonat.Sunt convins că alăturarea noastră, a tuturor, aici, va avea semnificaţia unei simbolice “catedrale a neamului” la fel de trainică precum aceea de zid a cărei realizare o dorim deopotrivă: pentru “zidirea sufletească” - după cum spuneau bătrânii - a unui popor înzestrat de Dumnezeu, şi de toate generaţiile care ne stau în urmă, cu atâta bogăţie de suflet şi ascuţime de minte. Nu mă îndoiesc de biruinţa lui în lupta pentru recâştigarea unei vieţi omeneşti în care climatul familial să redevină, la rându-i, ceea ce a fost şi trebuie să fie.Urez succes acestui seminar menit a deschide o nouă etapă în strădania noastră comună pentru un viitor 
mai bun şi mai uman, aşa cum se cuvine oamenilor acestei ţări, tuturor oamenilor de pe pământ.

La această sărbătoare de suflet a Ortodoxiei româneşti care este aniversarea zilei de naştere a Prea Fericirii Voastre, îngăduiţi-mi să Vă adresez cele mai calde urări de sănătate şi viaţă îndelungată spre binele poporului nostru şi propăşirea Bisericii Ortodoxe Române.La capătul unui lung drum printr-un deşert al Istoriei, străbătut cu jertfe şi înţelepciune, Biserica Ortodoxă Română şi-a regăsit, astăzi, prin tenacitatea şi tăria sufletească a credincioşilor şi a ierarhiei, locul de frunte în viaţa naţiunii nostre.Prea Fericirii Voastre i-a fost hărăzit privilegiul de a-şi lega pentru totdeauna numele de acest luminos ceas de puternică renaştere atât a nevoii de credinţă, cât şi a încrederii oamenilor în instituţia Bisericii.Resimt, de aceea, o legitimă satisfacţie amintindu-mi, la acest popas aniversar, toate momentele ce ne-au găsit alături, în efortul comun de reconstrucţie morală şi spirituală a Patriei noastre, fiind încredinţat că, păşind tot alături peste pragul noului mileniu de viaţă creştină, vom putea răspunde mai bine şi cât mai grabnic copleşitoarei investiţii de speranţă şi încredere a poporului român.Astăzi, poate mai mult ca oricând, valorile făurite de poporul român în numele credinţei sale creştine bimilenare dobândesc o semnificaţie universală şi sunt bucuros să văd în Biserica noastră acea pavăză de spirit de care ţara are tot mai multă nevoie în calea atâtor provocări, pericole şi atentate la spiritul profund al omeniei. Urez, de aceea, Prea Fericirii Voastre, precum şi întregii Biserici Ortodoxe Române izbândă deplină în această nobilă misiune ce ne uneşte pe toţi.Vă asigur de întreaga mea solidaritate ca Preşedinte al României şi de sincera mea afecţiune personală.Întru mulţi şi fericiţi ani, Prea Fericite Părinte Patriarh!

Domnule Preşedinte Petăr Stoianov, Domnule Preşedinte Ahmet Necdet Sezer, Doamnelor şi domnilor, Permiteţi-mi să încep prin a-mi exprima satisfacţia faţă de prilejul pe care mi-l oferă lucrările Trilateralei România-Bulgaria-Turcia de a mă întâlni pentru prima oară în acest cadru cu domnii Petăr Stoianov şi Ahmet Necdet Sezer. Mulţumesc Preşedintelui Republicii Bulgaria pentru organizarea acestei reuniuni, şi cred că alegerea oraşului Plovdiv a fost una fericită, pentru că, prin istoria sa, cât şi prin prezentul său, Plovdivul este un simbol al colaborării şi al toleranţei.Ca formă de cooperare regională între ţări vecine şi prietene, animate de dorinţa instaurării în regiune a unui climat de stabilitate, securitate şi respect reciproc, Trilaterala este un succes şi un exemplu de urmat şi pentru alte state din zona Balcanilor.România, Bulgaria şi Turcia au, fiecare în parte, problemele lor economice, sociale şi politice, priorităţile şi interesele lor particulare. Cunoaştem aceste lucruri, recunoaştem legitimitatea acestor opţiuni şi interese, respectăm poziţia vecinilor şi partenerilor noştri bulgari şi turci, la fel cum şi ei respectă poziţiile şi opţiunile României.Pe această bază am putut construi şi instituţionaliza în timpul care s-a scurs de la înfiinţarea Trilateralei mecanisme de cooperare în domeniul luptei împotriva terorismului şi a crimei organizate, precum şi în domeniul turismului.Această experienţă pozitivă poate şi trebuie extinsă şi la alte domenii de interes comun pentru ţările noastre. Tragedia care a lovit în vara anului trecut Turcia ne face să ne gândim că un domeniu de real interes pentru cooperarea între ţările noastre l-ar putea constitui studiul şi introducerea unor noi măsuri de siguranţă în cazul seismelor, precum şi pentru reducerea consecinţelor acestora. România este, la rândul ei, o ţară cu risc ridicat de seismicitate, şi nici Bulgaria nu este la adăpost de asemenea fenomene. De aceea, partea română consideră oportună constituirea unei comisii trilaterale în probleme de inginerie seismică la nivel de instituţii guvernamentale de profil.Ţările noastre sunt candidate pentru aderarea la Uniunea Europeană, motiv pentru care eu cred că acum trebuie să ne concentrăm mai mult atenţia asupra dezvoltării economice şi sociale a ţărilor noastre, pentru a găsi cele mai potrivite forme de cooperare bi şi multilaterală.România are drept prioritate a următorilor ani reabilitarea şi modernizarea infrastructurilor de transport, pentru care 
are deja înţelegeri ferme de finanţare cu bănci şi organisme financiare internaţionale. Aceste programe ale României răspund şi intereselor transportatorilor bulgari şi turci. Pentru a obţine rezultatele dorite, dezvoltarea cooperării strânse între ministerele de profil şi instituţiile specializate ale celor trei ţări se impune cu necesitate.Ţările noastre au nevoie, în perspectiva accelerării creşterii economice, de noi surse de combustibili şi de energie. România consideră că poate fi o zonă de tranzit a gazelor din Federaţia Rusă către beneficiari din Bulgaria şi Turcia, infrastructurile de transport existând deja.Putem accelera procesul de interconectare a reţelelor noastre de transport al energiei electrice şi, implicit, pe cel de creare a unei pieţe regionale a energiei electrice în Europa de Sud-Est.Responsabilii guvernamentali şi experţii din ţările noastre pot găsi soluţiile potrivite pentru punerea în practică a proiectelor asupra cărora părţile vor conveni prin consens, cât şi pentru participarea la proiectele susţinute în acest domeniu în cadrul Pactului de Stabilitate pentru Europa de Sud-Est.Transportul fluvial este vital pentru ţările noastre; de aceea, în cadrul proiectelor Pactului de Stabilitate, cel privitor la curăţarea şenalului navigabil al Dunării în zona Novi-Sad trebuie să aibă prioritate absolută. În ceea ce o priveşte, România este gata să-şi asume partea care-I revine în acest proiect, ţinând cont de pierderile pe care le au firmele de transport naval 
şi porturile de la Dunăre şi Marea Neagră.Atunci când ne gândim la viitorul ţărilor noastre, şi la viitorul relaţiilor dintre ţările noastre, nu putem face abstracţie de zona geopolitică în care suntem situaţi. Ţările noastre au depus în aceşti ultimi zece ani eforturi susţinute pentru rezolvarea pe cale paşnică a crizelor din fosta RSF Iugoslavia, pentru ca Balcanii să nu mai fie priviţi ca “butoiul cu pulbere” al Europei. Rămânerile în urmă în materie de dezvoltare economică a zonei se datorează în mod deosebit acestei perceperi care alungă investitorii străini.Schimbările democratice din Serbia şi din RF Iugoslavia nu au dus la stingerea conflictelor din jurul provinciei Kosovo. Normalizarea situaţiei în Federaţia Iugoslavă nu trebuie să însemne fărâmiţarea în continuare a Serbiei şi apariţia de noi entităţi statale. Atragerea şi integrarea Federaţiei Iugoslave în structurile zonale şi europene este în interesul comun al păcii şi al stabilităţii în zona noastră geografică.România are convingerea că, prin integrarea sa şi a Bulgariei în NATO, dacă este posibil cu prilejul summitului Tratatului Atlanticului de Nord de la Praga, în 2002, stabilitatea şi predictibilitatea Balcanilor ar creşte, iar multe dintre problemele zonei şi-ar găsi soluţii raţionale.În ceea ce o priveşte, România nu abordează problematica aderării europene şi euro-atlantice ca pe o competiţie cu vecina ei Bulgaria, considerând că fiecare candidat va fi analizat pe baza meritelor proprii şi a eforturilor făcute pentru îndeplinirea condiţiilor necesare aderării.Promovarea dialogului şi a cooperării între toate statele candidate este o condiţie esenţială pentru un proces normal de aderare.Vreau să-mi exprim satisfacţia pentru sprijinul constant acordat de Turcia ţărilor noastre în eforturile lor de aderare la NATO şi să mulţumesc domnului preşedinte Ahmet Necdet Sezer pentru politica înţeleaptă a ţării sale în problema lărgirii NATO.În încheiere, doresc să vă asigur că România, preşedintele ei, Guvernul şi Parlamentul vor face tot ceea ce este necesar pentru consolidarea şi amplificarea relaţiilor cu Bulgaria şi cu Turcia, în beneficiul popoarelor noastre, al păcii şi stabilităţii în zona Balcanilor şi în Europa de Sud-Est.Vă mulţumesc ! 

Doamnelor şi domnilor delegaţi şi invitaţi,Congresul partidului Dumneavoastră îmi oferă plăcuta ocazie de a mă adresa reprezentanţilor uneia dintre forţele politice semnificative ale societăţii româneşti şi, prin asta, tuturor militanţilor şi simpatizanţilor Partidului Naţional Liberal.Potrivit prevederilor constituţionale, ce conferă Preşedintelui funcţia de mediere între stat şi societate, acord oricărui partid democratic atenţia pe care cu toţii o datorăm, de altfel, bunei funcţionări a mecanismelor democratice, prin care voinţa cetăţenilor se transformă în politică de stat. În cadrul acestor mecanisme, viaţa internă şi activitatea publică a partidelor politice, orientarea lor programatică în consonanţă cu interesele naţionale fundamentale ale României reprezintă o componentă esenţială, fără de care democraţia ar fi de neconceput.În această privinţă, forumul Dumneavoastră politic de astăzi reprezintă un bun prilej pentru a fi subliniată şi apreciată, în mod public, contribuţia deosebită pe care Partidul Naţional Liberal a avut-o în ultimul deceniu la consolidarea democraţiei şi afirmarea practică a principiilor economiei de piaţă în ţara noastră.Experienţa acumulată de partidul Dumneavoastră atât în perioada cât a fost în opoziţie, cât şi în aceea în care şi-a asumat răspunderea participării la guvernare, eforturile succesive pe care le-aţi depus pentru structurarea organizatorică şi cristalizarea doctrinară a partidului au făcut din Partidul Naţional Liberal de astăzi o forţă politică matură şi de reală expresie democratică, ale cărei iniţiative şi acţiuni sunt aşteptate, de fiecare dată, cu mult interes - dar şi cu îndreptăţită exigenţă - de importante segmente ale societăţii româneşti.De aceea, privesc lucrările Congresului Dumneavoastră prin prisma semnificaţiilor mai largi pe care acesta le va avea pentru toţi compatrioţii noştri cu simpatii liberale, pentru viaţa politică românească, în general - având în vedere angajamentul, pe care-l reafirm şi cu acest prilej, de a fi preşedintele tuturor românilor, aproape de oameni şi împreună cu ei, indiferent de simpatiile lor politice.În numele acestui angajament, îmi exprim speranţa că, prin intermediul acestui Congres, veţi oferi întregii societăţi româneşti imaginea unui partid parlamentar cu prestanţă şi responsabilitate, racordat la cerinţele actuale şi de perspectivă ale ţării, preocupat în permanenţă de o construcţie politică proprie, care să fie pilduitoare prin realismul programelor, valabilitatea 
soluţiilor şi deschiderea hotărârilor adoptate.Dintr-o asemenea perspectivă, îngăduiţi-mi să vă adresez urări de mult succes în dezbaterile ce vor avea loc în cadrul Congresului, dorindu-vă, totodată, să adoptaţi hotărâri şi programe care să întărească prestigiul şi forţa Partidului Naţional Liberal, spre binele susţinătorilor Dvs. şi al tuturor românilor!

Destinul excepţional al sculptorului Constantin Brâncuşi se profilează pe firmamentul culturii universale ca proiecţie a geniului său individual, a esenţelor străvechi al căror fericit purtător îi era dat să fie, a valorilor morale şi creatoare ale poporului care i-a dat naştere. Totodată, creaţia brâncuşiană reprezintă o mărturie pregnantă a capacităţii românilor de a participa la modernitate, de a fi în avangarda culturii şi civilizaţiei contemporane prin manifestările cele mai înalte ale lor şi anume prin formele de expresie perene, sublime, ale marii arte.Împlinirea artistică la care a ajuns Constantin Brâncuşi poate fi apreciată azi, la 125 de ani de la naşterea sa, cum nu se poate mai încurajatoare pentru naţiunea română, care aspiră la o adevărată renaştere economică şi spirituală, întemiată pe încrederea de neclintit în forţele creative ale românilor.Aşa cum, în mod frecvent, au remarcat exegeţii săi, acea formidabilă dorinţă de perfecţiune, de absolut a lui Constantin Brâncuşi îi traversează întreaga existenţă artistică: începe în vremea în care, adolescent, îşi alcătuia, la Craiova, o vioară dintr-o lădiţă de portocale, se consacră atunci când, în atelierul lui Rodin, era conştient că lucrează “mai repede şi mai bine” decât ceilalţi şi se desăvârşeşte la maturitate, când avea să zăbovească la lustruirea bronzurilor câte zece sau cincisprezece ani la rând. Aceste calităţi rămân pentru noi, românii, un model suprem.Datorită acestor virtuţi ca şi forţei sale de caracter, Brâncuşi a izbutit să învingă în mod exemplar sărăcia şi ostilităţile vieţii. Pornind de copil dintr-un sat din apropierea Tismanei, el a ajuns în capitala Olteniei şi apoi la Bucureşti, de unde lua drumul Parisului şi al marilor probe, crâncene şi purificatoare, prin care geniul său avea să dea sculpturii o expresie nouă - “expresia Brâncuşi”, cum scria, încă de timpuriu, admiratorul său, Tudor Arghezi.Am avut bucuria să vizitez Muzeele de Artă Modernă din Paris şi Fhiladelphia la ora marilor retrospective Brâncuşi, acum câţiva ani, şi am trăit, ca atâţia alţii, fascinaţia universului atât de particular, de inspirat şi de tandru, de forţă şi sensibilitate în acelaşi timp, pe care l-a creat compatriotul nostru. Sărutul, Muzele adormite, Păsările în Spaţiu defineau şi populau o lume extraordinară, unică, ale cărei simboluri evocau în piatră, în marmură şi în bronz sentimentul dragostei, dorinţa de zbor, de înălţare. Un univers de nespusă poezie, un univers care nu seamănă cu nici un altul 
şi care ne este totuşi atât de familiar şi, aş spune, de familial. Căci în Brâncuşi se regăsesc, odată cu îndrăzneala neagresivă a formelor, valorile dintre cele mai sensibile ale fiinţei umane şi, în particular, ale familiei noastre a românilor: dăruirea, căldura, generozitatea, spiritul pacifist.Ca vechii înţelepţi, Brâncuşi credea în valorile terapeutice ale artei, în capacitatea acesteia de a vindeca sufletul - şi nu este un secret pentru nimeni că visul lui era ca sculpturile pe care le-a creat să fie aşezate în parcuri şi în oraşe, astfel ca acestea să fie la îndemâna copiilor, pentru a le aduce bucurie.Şi nu e o simplă întâmplare aceea că marea sa operă, prin care Brâncuşi a scos sculptura din contextul muzeal şi a plasat-o în spaţiul real al vieţii, este Ansamblul Monumental de la Târgu Jiu realizat în 1937-1938, dedicat memoriei şi eroismului tinerilor care şi-au jertfit viaţa în primul război mondial pentru apărarea pământului străbun.Capodoperă a creaţiei brâncuşiene, acest Ansamblu a fost realizat printr-un mare gest de generozitate al artistului şi al celor care au susţinut proiectul său menit să unească mişcările firii, de la reculegerea şi comuniunea impuse de Masa Tăcerii, trecând prin dreptunghiul de suflet al Porţii Sărutului şi până la apoteoza Coloanei fără Sfârşit, menită să “susţină bolta cerească”, după cum spunea însuşi autorul ei.Brâncuşi nu i-a lăsat indiferenţi pe români, personalitatea şi arta sa generând o solidaritate fără precedent: băiat de 
prăvălie, el obţinea de la muşteriii impresionaţi de iscusinţa lui fondurile necesare pentru a urma Şcoala de Arte şi Meserii, o bursă oficială la Paris, precum şi o alta, oferită de o biserică din ţară. O tombolă organizată de prieteni şi admiratori îi permitea să-şi continue drumul prin care avea să dea artei formelor un statut atât de surprinzător şi care avea să justifice cuvintele cu care, încă din 1934, un mare muzeu american îl considera drept “cel mai de seamă sculptor al timpurilor moderne”.Generozităţii lui Brâncuşi - care nu a cerut nici o recompensă - şi a celor care au susţinut minunatul său proiect de la Târgu Jiu le datorăm existenţa acestui Ansamblu Monumental, a cărui restaurare, în măsura în care este efectuată până în prezent, o datorăm unei iniţiative personale competente şi curajoase, cercetătorilor români care au colaborat timp de ani de zile cu somităţile ştiinţifice ale lumii, organizaţiilor neguvernamentale şi, în fine, autorităţilor locale şi statului român.Părăsind ţara, Constantin Brâncuşi spunea: “Voi nu ştiţi ce vă las eu vouă”.Într-adevăr, timp de decenii, operele sale de la Târgu Jiu nu au fost conservate cum s-ar fi cuvenit, iar cele trei sculpturi vor fi aşezate de-abia de acum înainte în leagănul visat de artist, odată cu realizarea proiectului început cu aproape un deceniu în urmă şi a lucrărilor edilitare prin care Ansamblul se va deschide, în sfârşit, contemplării, pe întreg parcursul său.Îl sărbătorim acum pe Constantin Brâncuşi, a cărui artă era deschisă din prima clipă, prin însăşi natura sa, percepţiei şi admiraţiei universale.Gloria sculptorului, creaţia magnifică pe care ne-a lăsat-o sunt cea mai mare încurajare în perspectiva devenirii noastre. Gorjul, atât de mândru de tradiţiile şi valorile sale, va şti mai mult ca sigur să devină, în jurul operei lui Constantin Brâncuşi, un tărâm al ospitalităţii şi al culturii.Tuturor gorjenilor, tuturor admiratorilor lui Brâncuşi, în această ocazie privilegiată, le doresc din inimă să se bucure de frumuseţea pe care marele sculptor ne-a lăsat-o şi să mediteze la implacabilul apel la armonie, pe care arta lui îl reprezintă. 

Doamnelor şi Domnilor,Mă bucur să fiu prezent la această reuniune a dumneavoastră, considerând Forumul investitorilor, organizat de “Bucharest Business Week”, un bun prilej de dezbateri şi schimb util de opinii privind investiţiile şi importanţa lor în procesul de relansare a dezvoltării economice şi sociale durabile a României.În prezent, ţara noastră, precum ştiţi, se află angajată în realizarea unui nou program de guvernare pe perioada 2001-2004, ale cărei obiective majore vizează: asigurarea creşterii economice bazată pe sporirea ratei investiţiilor, prin participarea semnificativă a capitalului naţional şi prin atragerea resurselor externe, mai ales sub formă de investiţii directe; îmbunătăţirea substanţială a mediului de afaceri - iar toate acestea constituie condiţia esenţială pentru integrarea României în Uniunea Europeană, obiectiv strategic al programului naţional de dezvoltare economică pe termen mediu în perioada până în 2004, care constituie o platformă comună de acţiune a tuturor forţelor politice şi sociale din ţară.Aceste obiective nu pot fi realizate fără o revigorare sensibilă a procesului investiţional, crearea şi consolidarea mecanismelor de eficientizare a acestuia, pe baza regulilor pieţei concurenţiale încadrate într-un sistem integrat şi funcţional de strategie la nivelurile macro şi microeconomic.Dinamica şi structura investiţiilor în România, îndeosebi în perioada 1997-2000, au fost marcate de grave neajunsuri cauzate de o serie de erori şi disfuncţionalităţi, dezbătute în numeroase ocazii, inclusiv cu reprezentanţii investitorilor străini, ca şi cu întreprinzătorii români.Este vorba de necesitatea simplificării legislaţiei şi stabilizării cadrului legislativ, de transparenţa procesului de privatizare, de combaterea şi reducerea substanţială a birocraţiei şi a corupţiei în aparatul administrativ. Ştim că aceste obstacole au constituit un element de rejecţie a multor investitori, români şi străini. Tocmai de aceea, programul de guvernare cuprinde propuneri viabile în această privinţă, mai ales pe linia stabilităţii legislaţiei, a reducerii birocraţiei şi simplificării procedurilor pentru investitori.Primele semnale, în acest sens, au şi fost date de Guvern. Am în vedere organizarea unui oficiu special pe lângă primul-ministru pentru investitorii străini pentru înlesnirea mai ales a susţinerii şi promovării marilor investiţii. Este vorba de reorganizarea structurilor în cadrul noului Minister al Dezvoltării şi Prognozei, cu un compartiment 
special pentru relaţiile cu investitorii străini, este vorba de funcţiile noii autorităţi pentru privatizare, care caută să atragă un număr cât mai mare de parteneri solizi, prestigioşi şi cu potenţial în procesul de privatizare, mai ales a marilor unităţi industriale. Ca şi, aşa cum aţi văzut, primii paşi care s-au făcut pentru simplificarea procedurilor de înregistrare şi promovare a afacerilor, indiferent de caracterul investitorului, întreprinzătorului - român sau străin.În primul rând, deci, este vorba de revigorarea procesului de investiţii prin reglementări şi măsuri fiscale şi de altă natură, care să ofere stimulente şi impulsuri pentru creşterea volumului investiţiilor.Fără îndoială că reducerea nivelului inflaţiei este unul din obiectivele prioritare, atât pentru acest an, cât şi pentru anii care vin, în vederea asigurării unei creşteri durabile a economiei naţionale.Inflaţia este una dintre maladiile grave ale economiei noastre, care de 10 ani de zile cunoaşte o rată înaltă, cu fluctuaţiile cuvenite, dar menţinându-se la o cotă înaltă. Ea are efecte negative pe toate planurile, inclusiv dacă avem un singur efect în vedere: rata înaltă a dobânzilor, care afectează puternic toţi agenţii economici.Doar pe această bază se vor putea afirma mecanisme de piaţă funcţionale, de autoreglare a economiei reale şi a celei nominale, prin corelarea nivelului dobânzilor la creditele pe termen mediu şi lung, ca şi prin creşterea rolului creditului intern bancar în volumul total 
al surselor de finanţare a investiţiilor (în prezent acesta este foarte modest, variind între 8% şi 12%).Nu ne este indiferent impactul capitalului străin asupra economiei româneşti. Efectele favorabile ale investiţiilor străine sunt indiscutabile. Şi avem, din acest punct de vedere, multe exemple pozitive, exemple de firme sau mari companii care au contribuit şi contribuie la transferul de tehnologie superioară şi de management performant, care au creat şi facilitat canale multiple de cuantat(?) pe pieţele externe, determinând creşterea gradului de ocupare a forţei de muncă, de asemenea. Ca şi în domeniul disciplinei financiare, creşterea competitivităţii pe piaţa externă. Nu pot fi ignorate şi unele efecte contraproductive, mai ales atunci când partenerii nu se implică în mod real într-o activitate de perspectivă pe piaţa şi în economia românească. Şi avem, din păcate, şi din acest punct de vedere, exemple suficiente, care au un efect negativ şi de ordin psihologic asupra opiniei publice, asupra factorilor economici, partenerilor români, asupra personalului din unităţile noastre, care sunt descurajaţi de asemenea exemple de parteneri, aş spune eu, lipsiţi de seriozitate sau interesaţi de afaceri imediate şi nu de o investiţie solidă, stabilă, care să reprezinte o componentă activă a procesului de modernizare şi dezvoltare a economiei româneşti.Deci, ţinând seama de ambele laturi ale problemei, noi vrem să încurajăm acele investiţii şi acei investitori care vor să facă afaceri în România şi care demonstrează capacitate şi potenţial pentru o activitate eficientă şi de înalt nivel economic şi tehnologic. Eu vreau să salut, şi în acest cadru, faptul că investitorii străini sunt prezenţi în economia românească, inclusiv în procesul de privatizare a unor întreprinderi de stat, ca şi prin investiţii noi, fie în societăţi mixte, fie în activităţi proprii, prin investiţii directe, de portofoliu ş.a.m.d.Pentru investiţiile străine directe, România prezintă un potenţial apreciabil de profitabilitate, determinat de preţul scăzut al forţei de muncă, de nivelul scăzut al concurenţei şi al satisfacerii pieţei, de accesul facil la materii prime şi utilităţi, de ce nu, de poziţia geografică a României ş.a.m.d. Aş mai menţiona, ca factor important al stimulării investiţiilor, utilizarea în mai mare măsură a pieţei primare a capitalului din România, care oferă posibilităţi reale de capitalizare a agenţilor economici şi de creştere a potenţialului şi eficienţei economice. Aceasta 
nu înseamnă subaprecierea pieţei secundare de capital care, însă, deocamdată, contribuie într-un mod mai modest la amplificarea surselor de capital şi la procesul de macrostabilizare economică.În sfârşit, dar nu cel mai puţin important, este aspectul investiţiilor în “capitalul uman”, a cărui pregătire profesională trebuie să fie din ce în ce mai performantă, ţinând seama de cerinţele promovării unor tehnologii de vârf şi de dinamica “noii economii” bazată pe tehnologia informaţiei şi a comunicării.De fapt, acesta este domeniul cel mai important pentru noi, singura şansă de a reduce, în termen scurt, marile decalaje care ne despart de ţările dezvoltate. De aceea, ne propunem elaborarea unei strategii naţionale de promovare a “societăţii informaţionale”, care să fie cuplată, concordantă, cu cea a Uniunii Europene. Aceasta înseamnă valorificarea superioară a celei mai importante resurse a ţării - potenţialul uman, în special al tineretului nostru instruit.Vreau să vă asigur de întregul meu sprijin în încurajarea investiţiilor în domeniul noilor tehnologii şi al tehnologiei informaţiei.Desigur, aceasta nu înseamnă ignorarea altor domenii ale industriei, agriculturii, serviciilor, dezvoltarea turismului, care în România are condiţii naturale de excepţie, dar care presupune modernizarea infrastructurilor şi a tuturor serviciilor în zonele interesate, iar în general modernizarea infrastructurilor constituie precondiţie a modernizării întregii economii, domeniu în care se vor 
impune în anii viitori eforturi mari investiţionale, atât prin resursele proprii, cât şi prin atragerea de resurse străine, inclusiv ale organismelor financiare internaţionale.Doamnelor şi Domnilor,Aş vrea să punctez în introducere doar câteva aspecte legate de problematica amplă a investiţiilor, mai ales a investiţiilor străine.Cu convingerea că dezbaterile ce urmează vor aduce contribuţii notabile la abordarea numeroaselor probleme ale activităţii de investiţii în România, pe baza combinării eforturilor interne cu asistenţa externă, eu vă mulţumesc, organizatorilor, pentru invitaţia de a participa la această întâlnire, vă doresc succes şi vă asigur de întreaga deschidere, transparenţă şi disponibilitate a Administraţiei Prezidenţiale în ceea ce priveşte sprijinirea propunerilor şi recomandărilor dumneavoastră în acest domeniu de importanţă vitală pentru dezvoltarea economică durabilă a ţării.Vreau să subliniez faptul că noi privim investitorii şi întreprinzătorii străini implicaţi în activitatea economică din România ca partenerii noştri. Aceasta discutam cu un număr mare de reprezentanţi ai investitorilor străini în momentul în care “au pus piciorul în România, au realizat o afacere, au realizat o investiţie, devin cetăţeni ai României, vrând-nevrând şi, prin aceasta sunt coparticipanţi la toate procesele din economia românească, cointeresaţi în abordarea realistă, profundă, a problemelor, a fenomenelor din această fază complexă, complicată a dezvoltării economiei noastre.Şi, deci, parteneri de nădejde în procesul de modernizare a economiei româneşti.În ceea ce mă priveşte, sunt ferm convins că, fără un aport substanţial al investiţiilor străine directe, România nu îşi va putea atinge obiectivele de relansare economică. De aceea, vă adresez invitaţia de a investi în România, de a vă extinde afacerile pe care le aveţi deja aici.Vă asigur că veţi găsi în mine un susţinător al proiectelor şi al cerinţelor dumneavoastră. Vă mulţumesc şi vă urez succes în tot ceea ce vă propuneţi.Aştept întrebările dumneavoastră. 

Distinşi oaspeţi,Stimaţi participanţi la seminar,Doamnelor şi domnilor,Îmi face o deosebită plăcere să reamintesc şi să reafirm cu acest prilej interesul deosebit pe care îl manifest faţă de activitatea Fundaţiei dumneavoastră.După cum vă este cunoscut, convorbirile pe care le-am avut încă din 1992 şi discuţiile la nivel de experţi iniţiate de această organizaţie au făcut operă de pionierat în ţara noastră - contribuind, la vremea respectivă, inclusiv la demararea unor negocieri diplomatice între România şi Ungaria. Această racordare şi participare a PER (Project on Ethnic Relations) la preocupările societăţii româneşti şi ale clasei politice din ţara noastră au avut o contribuţie indiscutabilă în clarificarea multora dintre temele principale sau de detaliu ale problematicii minorităţilor.Cred că acum - la început de nou secol şi mileniu - este momentul să consemnăm faptul că, atât în România, cât şi pe plan european, s-a încheiat o perioadă deosebit de anevoioasă şi de importantă: aceea în care problematica drepturilor omului a fost asumată ca fiind de referinţă pentru orice stat democratic.Astăzi, în România, complexul de valori privind libertăţile democratice ale cetăţeanului şi protecţia drepturilor omului au devenit nu numai un element al percepţiei comune şi un fapt al conştiinţei sociale, ci şi o componentă de construcţie pentru doctrinele politice ale partidelor mature şi un instrument important al funcţionării statului de drept şi instituţiilor sale.Aşa cum spuneam şi în Mesajul rostit în faţa Parlamentului şi a naţiunii române, cu ocazia depunerii jurământului, la 20 decembrie anul trecut, consider că diversitatea etnică şi culturală nu constituie o slăbiciune, ci o importantă resursă şi un mare avantaj pe care le are România şi pe care trebuie să le valorificăm eficient.Pluralismul democratic înseamnă şi pluralismul ideilor, culturilor, identităţilor. Nimeni nu are monopolul adevărului şi, de aceea, cred că trebuie să vedem diversitatea ideilor şi a identităţilor culturale ca pe o resursă inepuizabilă de reflecţii şi de soluţii pentru dezvoltarea societăţilor contemporane. Şi atunci când ne referim la diversitate şi la minorităţi, este important să încercăm să înlăturăm orice forme de marginalizare pe criterii etnice, religioase, sociale, de sex sau de orientare politică.Este, practic, meritul întregii societăţi româneşti de a fi asimilat şi pus în aplicare acest complex de valori democratice, al căror mesaj a fost purtat, nu o dată, de cei care 
- precum şi dumneavoastră - au crezut că este datoria lor să lucreze în folosul comunităţii, punând bazele principalelor mecanisme ale societăţii civile.Un rol important l-a avut, de asemenea, în această privinţă, întărirea autorităţii administraţiei locale, căreia i s-au delegat noi competenţe, într-un proces tot mai accentuat de descentralizare.Faptul că o astfel de etapă, ce a presupus tenacitate şi disponibilitate pentru schimbarea mentalităţilor, a ajuns la final nu înseamnă nici pe departe că putem considera capitolul încheiat - mai ales când exemple contemporane ne arată că nu există soluţii miracol sau soluţii definitive pentru rezolvarea problemelor şi tensiunilor etnice. Chiar în vecinătatea României au avut - şi încă au loc - conflicte violente, provocate de intoleranţa faţă de minorităţile etnice sau religioase. Aceste tensiuni sau probleme nu sunt provocate numai de stereotipuri culturale, ci au de multe ori cauze profunde - istorice, sociale şi economice - care sunt reactivate adesea şi de unele interese politice actuale.Dificultăţile tranziţiei economice, inegalităţile sociale, disoluţia autorităţii, neglijarea politicilor de solidaritate socială sunt, prin definiţie, unii dintre germenii cei mai periculoşi ai intoleranţei de orice fel.Şi nu putem elabora şi pune în practică politici publice eficiente, dacă nu acceptăm ideea diferenţelor politice, ideologice, culturale, care sunt parte integrantă a oricărei societăţi democratice. Cultura dialogului şi a toleranţei, 
deschiderea spaţiului public pentru exprimarea identităţilor colective diverse sunt nu numai repere fundamentale ale societăţii pe care dorim să o construim, dar şi instrumente pentru evaluarea şi dezvoltarea politicilor de solidaritate atât de necesare.Realitatea că, în ţara noastră, sunt minorităţi importante, care doresc să-şi îmbogăţească identitatea, nu trebuie să ne dezbine, ci să ne unească. Nu mai trebuie să construim identităţi conflictuale, ci punţi de legătură, de înţelegere între toţi cetăţenii acestei ţări.Cei care vor să definească o identitate în mod restrictiv sunt deseori aceiaşi care promovează stereotipuri culturale. Atunci când fabricăm frontiere imaginare între noi şi ei, indiferent dacă suntem majoritate sau minoritate, pregătim, de fapt, bariere suplimentare şi piedici pe drumul către solidaritate şi afirmare identitară.De aceea, deşi în România am construit mecanismele instituţionale prin care asigurăm drepturile minorităţilor etnice, deşi am garantat, prin lege, drepturile individuale şi cele colective, nu consider că suntem complet imuni la posibile derapaje către diferite forme de intoleranţă.Cred că este nevoie de o vigilenţă permanentă şi de o coordonare a instituţiilor administraţiei cu efortul de implicare personală sau instituţională a celor ca dumneavoastră. Mai ales că provocările de ordin procedural, managerial şi chiar conceptual nu sunt deloc puţine şi nici chiar aşa de simple.De pildă: ce vom face cu acest imens tezaur al experienţei convieţuirii în diversitate şi al construcţiei instituţionale pe care am realizat-o? Avem pregătirea necesară unui nou management al diversităţii culturale, spirituale şi de aşteptări? Toate aceste virtuţi de spiritualitate redescoperită nu pot deveni doar exponate într-un “muzeu al ideilor politice”, niciodată împlinite în practică; dimpotrivă, ele ar putea deveni soluţii de renaştere a societăţii româneşti atât de greu încercată în ultimii patru ani de sărăcie, disperare şi intoleranţă.Dincolo de aspectele politice ale gestiunii identităţii minorităţilor, n-ar trebui să neglijăm faptul că identităţile culturale înseşi nu sunt imuabile, nu sunt închistate în trecut. Şi de aici rezultă, de asemenea, noi provocări, nu mai puţin importante. De pildă: cum ne vom raporta la tinerii de astăzi, care, atraşi în lumi virtuale de sisteme performante, optează liber pentru o a doua limbă de uz curent - nici maternă, nici româna -, pentru un tip de viaţă personală din ce în ce mai dependentă de oferta 
de locuri de muncă, pentru un tip de spiritualitate în care elementele tradiţiei deprinse în casa părintească sunt dominate de noi cutume ale lumii rock sau hard, ale lumii Cyber?Cum vom putea să-i facem pe aceşti tineri să conserve şi să îşi asume valorile unor culturi specifice majoritară şi/sau minoritară?Constrângerea nu este o soluţie productivă. Lamentările sau declamările politice etnice, de orice fel, nu sunt nici ele o soluţie la asemenea tip de provocări.Apoi, se pune problema egalităţii şanselor. Un copil crescut într-o singură limbă, vorbită de o comunitate închisă, nu va avea aceleaşi şanse ca un alt copil, crescut într-un mediu multicultural. Cum putem decide asupra unei problematici atât de complexe, care presupune nu numai crearea unui cadru favorabil de dezvoltare, ci şi politici economice şi financiare, politici sociale şi de administrare a teritoriului?Am enunţat pe scurt temele unor noi provocări pentru a sublinia că etapa care s-a încheiat a reuşit să fie etapa admiterii diversităţii; etapa care începe este, însă, aceea a administrării diversităţii.Suntem, oare, pregătiţi să administrăm diversitatea, astfel încât să fie un avantaj pentru noi, o resursă în procesul de integrare europeană, şi nu un generator de tensiuni? Avem un model care să permită prezervarea fiecărui tip de identitate, într-o formă acceptabilă, pentru viitoarele generaţii? Avem soluţii de păstrare a patrimoniului de valori şi, până la urmă, capacitatea de a îngriji acest patrimoniu, începând 
de la clădiri, muzee, şi până la sărbători, costume, obiecte de casă şi de cult? Mă feresc să intru aici într-o dezbatere specifică pe o temă privind oferta culturală dominantă în prezent, dar cred că numai abordând numeroasele aspecte de acest tip, în detaliu şi pe baze profesionale, am putea găsi soluţii care să nu conducă la formarea de lumi paralele, care să se excludă, să se renege reciproc, permiţând apariţia de false tensiuni, generatoare de conflicte locale sau chiar regionale.Integrarea europeană nu face altceva decât să accentueze şi să agraveze aceste întrebări. De aceea, în opinia mea, este o imperioasă nevoie de a identifica soluţii de administrare a diversităţii culturale, precum şi de a forma administratori ai acestei resurse în cadrul tinerei generaţii.Mai mult: este nevoie să-i facem pe tineri să înţeleagă, să descopere la ce este utilă tradiţia. Este nevoie să-i sprijinim în căutarea lor febrilă de a găsi justa proporţie între indentitatea Cyber şi cea a bunicii, astfel încât, atunci când tânărul născut în România, într-un sat ardelenesc sau din sud, indiferent cum îi este numele de botez sau de familie, să poată pune în valoare atât întregul potenţial cultural şi de comunicare interculturală pe care l-a deprins în contemporaneitatea acestei ţări, cât şi ceea ce l-au învăţat bunicii despre tradiţiile în care s-a născut.De o asemenea contopire spirituală este nevoie cu atât mai mult astăzi, în zilele în care tehnologiile informaţionale, oportunităţile pieţei de muncă, schimburile internaţionale influenţează într-un ritm foarte rapid propriul nostru bagaj cultural.Culturile se schimbă, noi împreună cu ele, iar societatea noastră trebuie să-şi perfecţioneze mecanismele de gestiune a propriei sale reprezentări simbolice, pentru a face faţă provocărilor care ne aşteaptă.Ceea ce ne trebuie acum este o viziune asupra unor culturi în rapidă evoluţie, asupra unor punţi simbolice, lansate peste diferenţele noastre imaginare, înainte ca acestea să se transforme în intoleranţă etnică sau socială. Odată găsite sensurile şi conturul unor asemenea evoluţii, vom fi pregătiţi oricând să spunem: “Acestea sunt valorile noastre! Acestea sunt valorile în care credem! Acestea sunt valorile europene!”.Doamnelor şi domnilor,Regretul de a nu putea fi prezent la acest seminar îmi este egalat - şi atenuat - numai de speranţa într-o contribuţie de substanţă pe care dezbaterile dumneavoastră o vor aduce măcar la recunoaşterea importanţei unor asemenea probleme - dacă 
nu cumva şi la găsirea celor mai adecvate soluţii sau abordări pentru ele.Doresc mult succes seminarului, ca şi întregii activităţi a PER - veritabil forum în care spectacolul elevat al ideilor şi-a găsit, nu o dată, o fericită rezonanţă în lumea reală şi-n viaţa reală a comunităţilor noastre.

Domnule Preşedinte,Distinşi şefi de stat şi de guvern,Salut adoptarea Planului de Acţiune pentru Cooperare Regională care nu numai că are un conţinut substanţial, dar este şi primul document de asemenea natură care a fost perfectat în cadrul Procesului de Cooperare Sud-Est European.Este un fapt recunoscut: cooperarea regională amplifică potenţialul economic al economiilor mici şi mijlocii, ţinând cont de faptul că producţia lor naţionalăare acces limitat la piaţa globală, unde trebuie să intre în competiţie cu produse mai eficiente şi mai bune ale economiilor cu un potenţial mai înalt.Ţările care au adoptat deja măsuri de integrare regională se bucură deja de primele roade, reflectate în rate mai mari de creştere, atât pentru economiile lor, cât şi pentru regiunile lor, printr-o competitivitate sporită şi diversificare a producţiei lor naţionale.Europa de Est este o regiune cu relativ puţine resurse naturale şi cu un nivel general de dezvoltare mai scăzut decât cel al Europei Centrale sau al Uniunii Europene. În afară de sursele tradiţionale de insecuritate şi de moştenirea sa istorică, Europa de Est se confruntă în prezent cu noi ameninţări la adresa securităţii ei: criminalitatea transfrontalieră, drogurile şi traficul de carne vie, sărăcia sporită şi inegalităţile sociale, spălarea de bani şi afacerile ilicite, degradarea mediului înconjurător.Aceste riscuri se vor menţine atâta vreme cât vor persista actualele probleme economice şi sociale.Pentru a atinge un nivel de dezvoltare comparabil cu alte regiuni din Europa şi pentru a depăşi situaţia actuală, cooperarea regională şi integrarea în Uniunea Europeană sunt considerate de către toate statele din regiune ca unica alternativă pentru accelerarea dezvoltării Europei de Est. Unele domenii de cooperare au fost deja identificate ca mijloace de susţinere a creşterii economice şi de ridicare a nivelului de trai din fiecare ţară şi din regiune, ca întreg.Implementarea proiectelor vizând infrastructura sau proiectele naţionale cu impact şi relevanţă regională au sporit comerţul regional, au determinat perfecţionarea sistemului legislativ şi instituţional, reuşind să creeze un mediu de afaceri prielnic, sprijin pentru dezvoltarea întreprinderilor mici şi mijlocii şi sunt recunoscute astăzi ca fiind principalele domenii de cooperare în Europa de Sud-Est.Toate iniţiativele internaţionale vizând regiunea, care au fost lansate în anii ‘90. Mai ales Pactul de Stabilitate, ICSEE şi PCSEE au accentuat necesitatea cooperării 
regionale a tuturor statelor din Europa de Sud-Est şi au încurajat aceste state să colaboreze pentru a-şi asigura pacea, securitatea şi prosperitatea.Cultura cooperării regionale în toate domeniile vieţii sociale şi politice ar putea contribui atât la sporirea încrederii, la îmbunătăţirea relaţiilor umane, la creşterea economică bazată pe avantaje comparative şicomplementare pentru toate statele din regiune, cât şi la dezvoltarea bunei vecinătăţi. Integrarea europeană a statelor din sud-estul Europei va fi facilitată de rezultatele concerte pe care acestea le vor obţine în procesul propriu de integrare regională.O cale viabilă de cooperare economică regională şi de accelerare a dezvoltării PCSEE este utilizarea mecanismelor şi pârghiilor Pactului de Stabilitateşi, în acest context, aş dori să subliniez câţiva dintre paşii concreţi care trebuie făcuţi: 1. Intensificarea progresului liberalizării şi facilitării comerţului în regiune prin eliminarea barierelor şi constrângerilor referitoare la comerţul internaţional şi regional. 2. Trebuie să cooperăm în scopul pregătirii şi acceptării unui Memorandum de Înţelegere, până la finele anului 2001, aşa cum s-a stabilit în Declaraţia Comună de Intenţie, adoptată la Geneva la 18 ianuarie, de către grupul de lucru al Pactului de Stabilitate. 3. România aşteaptă cu interes şi salută iniţiativa propusă de Coordonatorul Special al Pactului de Stabilitate, dl Bodo Hombach, referitoare la Conferinţa privitoare la Dunăre ce urmează a avea 
loc până în iulie 2001. Întâlnirea se va concentra asupra dezvoltării unui plan de recondiţionare şi curăţare a fluviului în scopul reabilitării malurilor fluviului şi al construirii infrastructurii necesare pentru dezvoltarea rolului Dunăriica principală cale fluvială europeană. Dar nu numai. Dunărea trebuie să devină o importantă axă de dezvoltare a cooperării economice şi a integrării ţărilor noastre.Dunărea nu este numai o cale de comunicaţie, ci şi un important factor pentru dezvoltarea generală a cooperării economice multilaterale dintre ţările riverane şi pentru dezvoltarea legăturile lor cu Europa Occidentală.Avem nevoie de acţiuni comune de largă cooperare cu ţările din bazinul Dunării şi zona Carpaţilor, a Alpilor Dinarici şi Balcanilor. Ţara noastră poate folosi economia montană şi pe cea fluvială pentru o strategie coerentă de dezvoltare. 4. Suntem direct interesaţi în proiectul INOGATE, preconizat de Uniunea Europeană pentru a dezvolta o rută alternativă pentru transportul de petrol şi gaz din Asia Centrală şi Caucaz spre Europa. Ar trebui să privim această problemă nu ca pe un subiect de dispută, ci ca pe un cadru de cooperare şi complementaritate. 5. În cadrul procesului de creştere economică a ţărilor noastre, asigurarea surselor de energie este o problemă strategică. În acest context, interconectarea reţelelor de transport a energiei electrice ar trebui să fie prioritateaabsolută a ţărilor noastre. O altă prioritate o constituiestimularea investiţiilor destinate modernizării capacităţilor de producţie a energiei electrice şi construcţiei altora noi, ecologice.Promovarea unei pieţe regionale pentru energie şi combustibili ar putea asigura preţuri stabile şi previzibile şi ar putea reprezenta un avantaj competitiv al regiunii.  6. Atunci când vorbim despre cooperarea regională şi integrarea europeană, nu putem să nu pomenim de căile de comunicaţie şi transport, mai cu seamă de infrastructura drumurilor şi căilor ferate. Există un contrast evident între starea şoselelor din ţara noastră şi cea aşoselelor din ţările membre ale Uniunii EuropeneConstruirea de noi autostrăzi şi drumuri europene, cât şi modernizarea celor existente ar trebui să reprezinte unul dintre domeniile cooperării.România crede că este imperativ să modernizeze principalele tronsoane de cale ferată în scopul creşteriivitezei trenurilor şi sporirii confortului călătorilor. Putem spera să beneficiem de o axă de cale ferată de mare viteză  care să lege coasta Atlanticului de ţărmul 
Mării Negre. 7. Acum, la începutul secolului 21, când creşterea economică este determinată de noile informaţii tehnologice, de Internet, de comerţ, de inovaţie şi cunoaştere, ţările noastre trebuie să se gândeascăla un program comun pentru stimularea factorilor Noii Economii. Aceste proiecte ar putea valorifica potenţialul uman existent şi ar putea încetini exodul intelectualilor către Occident.Dacă nu vom acţiona acum cu toată puterea, prăpastia tehnologică care ne separă de ţările dezvoltate se va adânci, devenind un obstacol în calea integrării noastre în Uniunea Europeană şi în economia globală.Pornind de la conceptul de “societate informaţională”, neputem imagina proiecte complexe în cadrul Pactului de Stabilitate. Dezvoltarea în domeniile tehnologiei de vârf este în interesul tuturor ţărilor europene. 8. Considerăm că eforturile comune şi consultăriledintre ţările din regiune, referitoare la proiecte ce urmează a fi dezbătute la următoarea Conferinţă Regională, vor fi de maximă importanţă pentru Europa de Sud-Est.Inconsecvenţa eforturilor şi neclaritatea ideilor va crea abordări paralele ale aceleaşi probleme. Doamnelor şi domnilor,Ca lideri politici, avem o imensă responsabilitate şi obligaţia morală de a promova şi de a sprijini total cooperarea cu ţările din regiunea noastră. Trebuie să răspundem aşteptărilor popoarelor noastre, făcând dovada înţelepciunii şi voinţei politice necesare pentru a depăşi moştenirea trecutului şi nivelul de dezvoltare. Astăzi condiţiile 
sunt mult mai favorabile decât în trecut pentru cooperarea dintre ţările noastre.Haideţi să cooperăm în cadrul excelent oferit de Procesul de Cooperare în Europa de Sud-Est, de Pactul de Stabilitate şi de PCSEE, evaluând periodic progresul în domeniul cooperării noastre şi identificând noi proiecte de interes pentru zona noastră. Securitatea şi stabilitatea vor deveni posibile dacă vom depune toate eforturile în acest domeniu. 

Domnule Preşedinte, Distinşi şefi de stat şi de guvern,Aş dori să exprim adânca mea gratitudine distinselor gazde macedonene şi mai ales excelenţei sale, Preşedintele Trajkovski, pentru impecabila organizare a întâlnirii şi calda ospitalitate cu care ne-au primit.Asistăm la scrierea unei pagini de istorie în cadrul Procesului de Cooperare Sud Est Europeană.Declaraţia Politică care va fi adoptată iar are, în opinia mea, meritul de a exprima, într-un mod echilibrat, aspiraţiile politice referitoare la integrarea europeanăşi euro-atlantică şi principalele aspecte ale actualelor provocări legate de stabilitatea în Europa de Sud Est.La acest început de an 2001, toate ţările din regiuneîmpărtăşesc aceleaşi valori europene.Trebuie să folosim ocazia unică oferită de acest punct crucial şi să exploatăm momentul, astfel încât să demonstrăm că Europa de Sud Est (ESE) nu mai este “butoiul de pulbere” al Europei, aşa cum a fost considerată atâta vreme.Evident, Europa de Sud Est nu este nici pe departe un monolit. Ţările noastre se află în stadii diferite ale procesului de tranziţie economică şi politică, dar aceste realităţi nu exclud interesul nostru comun şi valorile comune, care accentuează nevoia de a coopera unele cu celelalte.De fapt, trăim într-o lume în continuă interdependenţă, lume în care graniţele nu mai reprezintă ziduri de netrecut. Graniţele ar trebui privite ca punţi pentru dezvoltarea economică, pentru schimburile culturale sau schimbul de experienţă. Fie că ne place, fie că nu, suntem cu toţii în aceeaşi barcă şi singura care poate realmente să funcţioneze este cooperarea constructivă între toate statele din regiune.Doamnelor şi domnilor,Este limpede că ne aşteaptă o muncă grea şi probleme în diferite domenii de activitate, probleme pe care va trebui să le rezolvăm, cum ar fi traficul - în special traficul de carne vie - corupţia, contrabanda sau crima organizată. Dar suntem ferm hotărâţi să rezolvăm aceste probleme grave. Iată de ce România doreşte o deplină cooperare a ţărilor participante la PCSEE în scopul combaterii eficiente a acestor flagele şi aş dori să atrag atenţia asupra activităţii Centrului ICSEE de la Bucureşti la care participă majoritatea ţărilor prezente aici. Acesta poate fi un mecanism perfect de cooperare regională în lupta împotriva criminalităţii transfrontaliere şi suntem ferm hotărâţi să îl folosim pentru a micşora efectele acestui cumplit fenomen. În plus, trebuie să recunoaştem că regiunea încă se confruntă cu probleme legate 
de naţionalism şică una dintre cele mai grave boli ce încă nu au fost vindecate în actuala Europă de Sud Est este intoleranţa şi ura interetnică.Referindu-ne la experienţa noastră în problemele sociale ce se referă la persoanele aparţinând minorităţilor naţionale, putem spune că este de o importanţă crucială să se adopte măsurile potrivite pentru a asigura protecţia identităţii acestora, în baza angajamentelor asumate la nivel internaţional. În acest context, încurajarea cooperării transfrontaliere constituie un instrument adecvat pentru a răspunde aşteptărilor persoanelor ce aparţin minorităţilor naţionale.În cadrul acestor demersuri, accentul ar trebui să se pună pe relaţia civică dintre cetăţeni şi statul căruia îi sunt slujitori loiali. Pe de altă parte, credem că este de o importanţă crucială să se respecte integritatea teritorială a statelor şi să se recunoască faptul că graniţele nu pot fi schimbate prin forţă. În acest sens, reiterăm nevoia de a implementa total rezoluţia 1244 a Consiliului de Securitate al ONU.Suntem preocupaţi de recentele evenimente din sudul Serbiei şi apreciem iniţiativa autorităţilor de la Belgrad de a găsi o rezolvare paşnică şi durabilă în zonă. Succesul depinde în primul rând de eforturile părţilorimplicate, de hotărârea lor de a se angaja într-un dialogconstructiv, dar în acelaşi timp este nevoie de sprijinul comunităţii internaţionale, inclusiv a ţărilor participante la PCSEEÎn afara acestor conjuncturi favorabile, Europa de Sud Est mai are 
o şansă de a impulsiona cooperarea regională.După cum ştiţi, România deţine Preşedinţia OSCE pe acest an. Cred că putem folosi această ocazie în avantajul nostru, al tuturor, pentru a da un nou impuls eforturilornoastre în direcţia edificării unei regiuni paşnice şi prospere. Puteţi conta pe sprijinul total, necondiţionat al ţării mele.OSCE are un rol important în prevenirea conflictelor, în gestionarea crizelor şi reabilitarea post-conflictuală. De altfel, această organizaţie pan-europeană are capacitatea de a ajuta ţările să îşi rezolve problemele prin mijloace paşnice şi democratice, în conformitate cu normele, principiile şi angajamentele organizaţiei.Ele sunt, de asemenea, în concordanţă cu obiectivele şi ţelurile noastre comune. Buna vecinătate este un element esenţial al cooperării noastre, căruia i-am dedicat, în ultima perioadă, toate eforturile şi atenţia noastră şi care se reflectă perfect în adoptarea, anul trecut la Bucureşti a “Cartei referitoare la Relaţiile de Bună Vecinătate, la Stabilitatea, Securitatea şi Cooperarea în Europa de Sud Est.”În acest context, cred că ar fi nimerit să reflectăm cu seriozitate la posibilitatea de a implica, în viitor, în această activitate şi alte ţări din regiune, cum ar fi Republica Moldova.Când afirm acest lucru mă bazez pe viitoarea includere a Republicii Moldova în Pactul de Stabilitate.Spunând acestea, aş dori să salut decizia politică de a semna Declaraţia de Acceptare a Cartei, adoptată de către Preşedintele Bosniei Herţegovina şi de cel al Republicii Federale Iugoslavia.În dorinţa de a edifica securitatea şi cooperarea în zonă, eforturile noastre nu se produc în izolare, noi beneficiind de solidaritatea celorlalte ţări europene. Prietenii noştri occidentali pot ajuta la reconstrucţia Europei de Sud Est şi pot încuraja ţările din regiune să coopereze pentru reformarea economiilor lor, pentru întărirea democraţiilor lor şi asigurarea domniei legii. De fapt, se pot uşor identifica paşii principali, cerinţelede bază pentru integrarea noastră în instituţiile europene.Se aşteaptă din partea noastră să dezvoltăm un sentiment al comunităţii şi să ne integrăm în noua Europă a regiunilor, aplicând, o dată pentru totdeauna, în Sud EstulEuropei, conceptul toleranţei şi al aprecierii mutuale. De aceea, trebuie să subliniem următoarele: cooperarearegională este cel mai important pilon pe care se sprijină stabilitatea, democraţia şi prosperitatea regiunii.Doamnelor şi domnilor,Una dintre cele mai eficiente şi pragmatice 
abordări a cooperării regionale este Pactul de Stabilitate. Mecanismele regionale se referă la trei aspecte importante: democraţia, economia şi securitatea. Pactul de Stabilitate are un rol deosebit de important în societăţile civile din ţările noastre, contribuind maiales la educaţia civică, consolidând administraţia locală şi intensificând conştiinţa civică referitoare la drepturile omului, inclusiv la drepturile persoanelor aparţinând minorităţilor naţionale.Acum avem nevoie de impulsionarea conştiinţei publice, astfel încât opinia publică din ţările noastre să judece atât rezultatele concrete obţinute în cadrul Pactului de Stabilitate, cât şi dorinţa noastră comună de a vedea o Europă unită, prin întărirea bunei vecinătăţi, a securităţii şi democraţiei în Europa de Sud Est. În consonanţă cu sprijinul nostru pentru activitatea Pactului de Stabilitate şi alăturându-ne vocii comune a Europei de Sud Est care cere organizarea unei a doua Conferinţe Regionale a Donatorilor în prima jumătate a acestui an, sunt încântat să vă anunţ că propunerea României de a găzdui această conferinţă a fost susţinutăcu căldură de toate ţările participante la PCSEE. 

La împlinirea vârstei de 98 de ani, un omagiu sincer şi firesc vă adresez ca prieten care preţuieşte cu adevărat arta Dumneavoastră.M-am simţit întotdeauna onorat să mă număr printre cei mulţi şi vechi admiratori ai sculpturii Dumneavoastră şi a felului în care, prin simplitate, echilibru şi seninătate, aţi reuşit să transpuneţi realitatea şi să o supuneţi unui principiu formal bazat pe ordine şi armonie. Strădania de a realiza ceva care să reziste “aprecierii severe şi implacabile a viitorului” - cum spuneaţi chiar Dumneavoastră - se dovedeşte astăzi împlinită: opera Dumneavoastră vorbeşte într-un grai aparte, original şi inovator, comunicând idei şi sentimente tulburătoare. Aţi adus în sculptura românească contemporană spiritul elin al clasicităţii, cu rigoarea şi moderaţia cu care s-a construit omul antic, dar i-aţi insuflat darul sublimării în metafore ale folclorului nostru şi vibraţia muzicală, sonoritatea sugestivă.Pentru capacitatea Dumneavoastră creatoare, pentru valorile pe care ni le-aţi dăruit, pentru emoţia pe care o trezeşte sculptura Dumneavoastră, vă mulţumesc în numele meu şi al celor pe care îi reprezint.Vă dorim “La mulţi ani”!, sănătate şi aceeaşi lumină interioară pe care v-o cunoaştem dintotdeauna. 

Domnule ambasador Rosapepe,Doamnelor şi domnilor,Doresc să încep prin a-i adresa sincerele mele mulţumiri domnului ambasador Rosapepe, pentru invitaţia de a participa la lansarea oficială a noilor activităţi ale Camerei de comerţ americane în România.Manifestarea de astăzi reprezintă încă un semn al preocupării noastre comune pentru mai buna colaborare între România şi Statele Unite.Afacerile sunt un instrument esenţial al consolidării relaţiilor bilaterale, mai ales într-o lume aflată în zodia mondializării. Prin acordarea României a “Clauzei naţiunii celei mai favorizate” pe baze permanente, s-au creat condiţiile necesare normalizării relaţiilor economice româno-americane, deteriorate în a doua jumătate a deceniului nouă al secolului trecut.Schimbările survenite în urma Revoluţiei din decembrie 1989, democratizarea şi trecerea de la economia de comandă la economia de piaţă, reforma economică şi legislativă, demararea procesului de privatizare, toate acestea au generat noi oportunităţi de afaceri în România. Din nefericire, atât slăbiciunile guvernelor române de până acum, cât şi contextul geopolitic şi economic din Balcani nu ne-au permis să valorificăm pe cât am fi dorit aceste oportunităţi.O veste bună pentru noi toţi este aceea că am început să învăţăm atât din greşelile noastre, cât şi din experienţa celor care doresc sincer să ne ajute şi care au investit în România.După aproape patru ani de recesiune, provocată printre altele şi de greşelile de care aminteam, dar şi de instabilitatea legislativă, corupţia şi birocraţia din instituţiile statului, de greşita ierarhizare a priorităţilor şi de risipa resurselor în proiecte prost alese sau nefinalizate, economia românească începe să dea semne de revigorare.Statisticile arată o reluare a creşterii economice, lucru încurajator având în vedere prăbuşirea ei trei ani consecutiv. Au crescut exporturile, chiar dacă structura lor nu este de natură să ne satisfacă. Încă mare, inflaţia este totuşi pe un trend descrescător. Ştiu că dumneavoastră aşteptaţi să auziţi din partea mea motive pentru care merită să investiţi în România sau să vă dezvoltaţi afacerile pe care le aveţi deja aici. Un motiv îl cunoaştem cu toţii : este dorinţa de a obţine profit. Împreună trebuie să găsim cele mai bune căi şi mijloace pentru a creşte capacitatea economiei româneşti de a produce profit. Există în România atât cerere pentru consum, cât şi cerere pentru investiţii. Din păcate, recesiunea a făcut ca această cerere să fie nesolvabilă 
în cea mai mare parte.De aceea Guvernul condus de dl Adrian Năstase a luat o serie de măsuri pentru relansarea economiei, a procesului investiţional şi pentru menţinerea şi chiar creşterea puterii de cumpărare a populaţiei. Aceste măsuri se adresează atât sectorului intreprinderilor mici şi mijlocii, cât şi infrastructurilor de transport şi telecomunicaţii. Amintesc doar intenţia de a finaliza grupul doi al Centralei nuclearo-electrice de la Cernavodă şi autostrada Bucureşti-Constanţa.Un alt motiv puternic pentru a investi în România îl reprezintă faptul că aici puteţi găsi o platformă industrială, tehnică şi tehnologică extrem de diversă, dotată cu o forţă de muncă relativ ieftină şi bine calificată. În contextul în care toate ţările din Centrul şi Estul Europei şi din Balcani sunt obligate să-şi reconstruiască şi să-şi modernizeze infrastructurile şi capacităţile de producţie industriale şi agricole, a produce în România reprezintă un avantaj pentru firmele americane dornice să investească şi să vândă pe aceste pieţe.Din această perspectivă, recentele privatizări anunţate de Executiv sunt extrem de interesante şi de atractive pentru dumneavoastră.Aş dori să atrag în mod special atenţia asupra oportunităţilor din sectoarele tehnologiilor informatice, ale telecomunicaţiilor mobile şi ale Internetului. Specialiştii români în soft sunt recunoscuţi pentru pregătirea lor, iar intreprinderile din domeniu sunt în rapidă expansiune. O serie de măsuri de natură fiscală se adresează 
acestui domeniu, făcând şi mai atractive investiţiile în industria românească de soft şi de servicii pe Internet.Nici mediul de afaceri din România nu va mai fi atât de neprietenos ca până acum. Cadrul legislativ pentru investiţii va fi mai permisiv, mai simplu şi mult mai stabil. Va creşte transparenţa şi predictibilitatea acţiunii guvernamentale. S-au introdus măsuri de aliniere a regulilor de contabilitate la practicile din ţările occidentale. S-au luat măsuri de combatere a corupţiei şi de reducere a birocraţiei.Pentru că am vorbit de birocraţie, este momentul să amintesc de iniţiativa dlui ambasador Rosapepe, care a reuşit să sensibilizeze autorităţile din cinci mari oraşe româneşti şi să le determine să simplifice practicile birocratice în folosul oamenilor de afaceri.Prin programul de reformă a statului şi a instituţiilor sale în ideea creării condiţiilor necesare bunei guvernări, prin adâncirea descentralizării şi prin creşterea autonomiei autorităţilor locale, climatul de afaceri va cunoaşte o îmbunătăţire sensibilă.Sperăm ca la aceasta să contribuie şi realizarea unui nou acord cu Fondul Monetar Internaţional. România vede atât în Fondul Monetar Internaţional, cât şi în Banca Mondială şi în Uniunea Europeană parteneri fireşti ai săi pentru dezvoltare şi pentru modernizare. Cu ajutorul lor putem realiza un echilibru între nevoia de accelerare a reformelor structurale din economie şi nevoia de a realiza aceste reforme în condiţii de suportabilitate şi de acceptare socială.Sunt şi alte semne pozitive, precum ieşirea României pe pieţele private de capital sau perspectivele anunţate de îmbunătăţire a riscului de ţară, care ne fac să privim viitorul cu optimism, fără a ne face însă iluzii. Ştim că avem multe de făcut până când economia românească va fi una normală şi funcţională.Oricât ar fi de greu acest drum spre o economie funcţională de piaţă, capabilă să facă faţă concurenţei de pe pieţele în curs de globalizare, să producă profit şi bunăstare pentru marea majoritate a românilor, suntem angajaţi pe el şi nu mai există cale de întoarce.Sperăm că prietenii României, dumneavoastră cei prezenţi aici, ne veţi ajuta atunci când ne va fi greu, când vom întâlni obstacole pe care singuri nu le putem trece.România s-a schimbat mult în aceşti ultimi unsprezece ani de la Revoluţia din decembrie 1989. Poate pentru unii aceste schimbări nu sunt atât de evidente. Pentru cei care ne cunosc şi lucrează alături de noi, această schimbare reprezintă o motivaţie puternică 
şi un argument în favoarea României.Închei mulţumindu-vă pentru tot ceea ce faceţi pentru dezvoltarea relaţiilor economice bilaterale şi vă asigur de întregul meu sprijin în activitatea dvs.Domnului ambasador Rosapepe îi urez succes în noua sa carieră şi îl asigur că are prieteni sinceri şi de nădejde în România. Domnia sa este oricând binevenit la noi şi sper că va rămâne în continuare un ambasador al României în Statele Unite.Dumneavoastră tuturor vă urez succes în tot ceea ce faceţi aici, în România. Experienţa dumneavoastră, cunoştinţele şi investiţiile dumneavoastră ne sunt de folos şi ştim să apreciem eforturile dumneavoastră pentru extinderea şi consolidarea relaţiilor româno-americane.Vă mulţumesc ! 

Doamnelor şi domnilor magistraţi,Am urmărit cu atenţie problemele ridicate în cursul reuniunii, evidenţiind complexitatea dificultăţilor cu care se confruntă instanţele şi magistraţii.Dezbaterile asupra Bilanţului instanţelor judecătoreşti şi Ministerului Justiţiei, la care asistăm, reprezintă, de aceea, un eveniment deosebit, prin rolul esenţial pe care Justiţia îl are în consolidarea statului de drept, în dezvoltarea democraţiei şi apărarea drepturilor şi libertăţilor fundamentale ale cetăţenilor.Justiţia reprezintă, pe plan constituţional şi legal, o putere autonomă. Din această poziţie rezultă şi marea ei răspundere faţă de societate, faţă de fiecare cetăţean în parte şi de stat, în ansamblul său.Nu cred că este cazul să vă reamintesc dumneavoastră prerogativele constituţionale ale şefului statului referitoare la garantarea bunei funcţionări a autorităţilor publice ori cu privire la funcţia demediere între puterile statului, ca şi între stat şi societate. Aşa cum am spus şi în Mesajul adresat Parlamentului şi întregii naţiuni române cu ocazia depunerii jurământului de Preşedinte al României,înţeleg prin prerogativele conferite de Constituţie tocmai dreptul de a-mi asuma problemele mari ale statului român, ca şi obligaţia de a le aborda cu întreaga autoritate şi legitimitate ale funcţiei.Din această perspectivă, îmi îngădui să reafirm şi-n faţadumneavoastră faptul elementar că, peste esenţa şi semnificaţia alegerilor de anul trecut, nu se poate trage cortina odată cu încheierea lor. Iar unul dintre mesajele fundamentale pe care rezultatele acestor alegeri ni le-au transmis tuturor se referă tocmai la uriaşa nevoie dedreptate, de justiţie şi de normalitate în societatea românească - adică teme ce ţin, în mod direct, de sfera activităţii dumneavoastră, ca putere autonomă în stat.Din acest punct de vedere, avea dreptate preşedintele Curţii Supreme de Justiţie, domnul Paul Florea, când afirma că - în sensul larg, al răspunderilor faţă de viaţa socială şi economică a ţării - Justiţia participă la guvernare ţării, de altfel; aşa şi este percepută activitatea de justiţie de către populaţie şi opinia publică.De aceea, consider că sensul profund al evaluării unei activităţi de asemenea importanţă, al “adunărilor de bilanţ” pe care le-aţi realizat în aceste zile, trebuie să fie unul mai degrabă activ, decât constatativ - să fie, deci, orientat nu atât spre trecut, ci îndeosebi, aşa cum susţinea dna ministru Rodica Stănoiu, spre ceea ce trebuie de urgenţă făcut din 
perspectiva cerinţelor formulate de marea majoritate a cetăţenilor ţării. Aceste cerinţe sunt sintetizate în nevoia de întărire generalizată şi cât mai grabnică a autorităţii instituţiilor fundamentale ale statului - necesitate izvorâtă din starea de fapt instalată în societatea românească în ultimii ani, în cares-au acumulat atâtea nemulţumiri şi sentimente de frustrare faţă de actul de justiţie.Este imperios necesară analiza cauzelor unei asemenea situaţii, întrucât, fără a le identifica, nu avem nici o şansă ca Justiţia şi puterea judecătorească să-şi poată îndeplini mandatul încredinţat în arhitectura democratică a puterilor statului.În analizele pe care le-aţi realizat în aceste zile, ca şi în cursul dezbaterilor, au fost relevate o multitudine de cauze. La ele cred că se adaugă, însă, şi altele, de natură socială, pe care le consider de o importanţă deosebită în definirea locului autorităţilor judecătoreştiîn ansamblul societăţii noastre.Prima cauză, după părerea mea, este caracterul neunitar al practicii judiciare. Adesea, câte curţi de apel există, tot atâtea practici judecătoreşti se conturează - câteodată fiind chiar diferite de la un complet la altul. Sentinţele contradictorii, de multe ori opuse, date de diferite instanţe pentru aceeaşi cauză nu pot să nu provoace nedumeriri şi, uneori, reacţii dure. Înseamnă că nu toate sunt în regulă în gestionarea legii. Nu cred că mai este nevoie să invoc puzderia de memorii pe care cetăţenii mi le adresează în legătură cu această 
stare de lucruri. Este evident pentru oricine că lipsa deunitate a practicii judiciare încalcă - şi chiar face iluzorie - egalitatea cetăţenilor faţă de lege şi de autorităţile publice, desfiinţând predictibilitatea legii, de care depinde esenţial eficienţa acesteia. A doua cauză a lipsei de încredere în Justiţie este corupţia. Ştiu că dumneavoastră nu judecaţi fără probe, că trebuie respectată prezumţia de nevinovăţie. Chiar dacă n-ar exista cazuri de flagrant cu magistraţi care au luat mită, tot nu putem face abstracţie de opinia care s-acreat - chiar dacă nu totdeauna motivată şi, deci, nedreaptă - privind existenţa corupţiei în Justiţie. Iar consecinţele în plan social se răsfrâng, din păcate, şi asupra marii majorităţi a magistraţilor corecţi, care-şi fac cu conştiinciozitate datoria.Sunt importante, de aceea, exigenţa şi reacţia de autoapărare chiar ale corpului de magistraţi faţă de asemenea cazuri. După cum se impune şi o intervenţie activă a Consiliului Suprem al Magistraturii, potrivit atribuţiunilor pe care acesta le are pentru asigurareaclimatului de disciplină şi corectitudine profesională înactivitatea corpului judecătoresc. Pentru că, atunci când corupţia penetrează sfera dreptăţii, indiferent de natura ei, politică sau financiară, pericolul este maxim. De aceea, un act de corupţie comis de un om al legii se impune a fi sancţionat cu o severitate maximă.Problematica fenomenului corupţiei are un caracter mai complex. Ea constituie una dintre sfidările cele mai periculoase cu care ne confruntăm. Dar, în Justiţie, corupţia are un sens aparte, deoarece priveşte însuşiconceptul de dreptate, transformându-l în opusul său şi degenerând actul de justiţie în consacrarea unor privilegii. Corupţia subminează, astfel, bazele democraţiei, întrucât o ţară în care dreptatea secumpără este sortită marginalizării şi izolării de lumea civilizată.Orice om profund jignit, revoltat şi descurajat sau chiar strivit de o hotărâre nedreaptă, rezultată din jocul influenţelor, este o expresie a eşecului justiţiei.A treia cauză a precarităţii unor acte de justiţie o constituie neînţelegerea responsabilităţii unor magistraţi faţă de ceea ce reprezintă inamovibilitatea şi independenţa judecătorului ori stabilitatea procurorilor. Aceste caracteristici nu constituie privilegii, cu o singură condiţie: ca magistratul să aibă capacitatea profesională, integritatea morală şi experienţa necesară demnităţii funcţiei pe care o îndeplineşte. Pe bună dreptate, s-a subliniat în cursuldezbaterilor 
că mai multă independenţă presupune mai multăresponsabilitate din partea magistraţilor. Însă, nicicum, magistraţii nu sunt independenţi faţă de lege. Independenţa judecătorului nu este incompatibilă cu controlul profesional în cadrul magistraturii, deoarece, de principiu, orice putere presupune şi răspundere, fărăde care ea degenerează în privilegiu. Conceptul european al procesului echitabil tocmai aceasta presupune. Cum se pot încadra, însă, în exigenţele unui asemenea proces fapte precum: arbitrariul judecătoresc, redactarea şi urmărirea unor hotărâri după luni de zile, termene de aproape un an, îndeosebi în procese comerciale, care prin natura lor presupun celeritate, motivarea neconcludentă, chiar contradictorie, a unor hotărâri, încălcarea dreptului la apărare şi altele asemenea? Sunt mult prea multe plângeri despre durata fără sfârşit a unor procese, despre comportamentul unor oameni din aparatul Justiţiei faţă de cetăţeni, despre numărul incredibil de sesizări referitoare la modul inuman în care semeni de-ai noştri sunt purtaţi pe drumuri. Ei repetă adesea că “poţisă mori cu dreptatea în braţe”, pentru că nu o găseşti,totdeauna, la Palatul de Justiţie.Cerinţele legate de capacitatea profesională, integritatea morală şi calificarea adecvată sunt esenţiale chiar de la selecţionarea candidaţilor pentru funcţia de judecător sau procuror, pentru că numai astfel se poate preveni numirea în magistratură a unor persoane necorespunzătoare.Iar aceste exigenţe sporesc 
cu atât mai mult în caz de promovare, deoarece riscul este prea mare, indiferent de nevoile de personal. Un alt aspect priveşte, în principal, pe legiuitor. Inflaţia şi instabilitatea legislativă au constituit, incontestabil, un factor de risc ce a influenţat negativ actul de justiţie. Legea, spre a-şi îndeplini finalitatea, trebuie să fie stabilă, altminteri nu poate fi asimilată nici de corpul social şi nici de slujitorii ei - magistraţii. Simplificarea legislaţiei, corelarea şi unificarea acesteia, ca şi stabilitatea legii nu sunt doar deziderate de politică legislativă, ci condiţii de care depinde ordinea de drept. A trece pe seama interpretului, inclusiv a judecătorului, consecinţele arbitrariului înacest domeniu este inacceptabil. De aceea, consider că, în viitor, puterea judecătorească trebuie să colaboreze în efortul de clarificare şi simplificare legislativă, după cum orice modificare legislativă privind nemijlocit Justiţia trebuie făcută numai în strânsă conlucrare cu cei care, prin experienţa acumulată, sunt în cea mai mare măsură îndreptăţiţi să se pronunţe. Este binevenită iniţiativa enunţată de Primul ministru Adrian Năstase, pentru crearea unui grup de specialişti - judecători, alţi magistraţi - care să procedeze la o analiză profesională a legislaţiei existente, în vederea simplificării acesteia şi conceperii acelor colective care se impun din punct de vedere al armonizării, clarităţii şi transparenţei corpului de legi existent, ca şi a celui pe care Guvernul îl preconizează spre a fi propus Parlamentului.În aceeaşi ordine de idei este şi împărţirea neraţională a unor competenţe între instanţele judecătoreşti. Nu este justificată transformarea Curţii Supreme de Justiţie într-o instanţă ordinară, prin sacrificarea funcţiei sale principale, de asigurare a unităţii practicii judecătoreşti. Este evident că, în prezent, Curtea Supremănu-şi poate îndeplini pe deplin această funcţie, în condiţiile în care, aşa cum s-a arătat, în anul precedent, a avut pe agenda sa circa 45.000 cauze. De aceea consider că ar trebui urgent reanalizat acest aspect, cu toate consecinţele sale în restul legislaţiei.Întorcându-mă în timp, îmi amintesc că una dintre primele preocupări după decembrie 1989 pentru crearea statului de drept a fost statutul magistratului. În acestsens, constant s-au făcut eforturi financiare pentru salarizarea mai bună a magistraţilor, construirea unor noi sedii, crearea unor condiţii mai bune de muncă. Desigur, mai sunt multe lucruri de făcut 
pentru ameliorarea condiţiilor de muncă ale magistraţilor. Consider că, înciuda greutăţilor financiare, se impune să găsim soluţii pentru finalizarea lucrărilor de consolidare a clădirii Palatului Justiţiei din Bucureşti.S-a spus că putem să prevenim actele de corupţie numai prin asigurarea unor venituri adecvate magistraţilor, astfel încât să nu mai poată fi ademeniţi. Dar, la cât trebuie să se ridice aceste venituri, în condiţiile în care salariul minim pe ţară se înscrie sub pragul desărăcie, iar cel mediu nu acoperă coşul zilnic? Nu mai vorbesc despre pensionari. Fără să neg importanţa asigurării unor condiţii bune de trai pentru magistraţi, mă tem că este insuficient pentru a eradica fenomenul corupţiei şi a ridica prestanţa instanţelor din templele dreptăţii.Recâştigarea încrederii unor largi segmente ale populaţiei în actul de justiţie este - după părerea mea - o prioritate absolută. Judecătorii reprezintă pentru cetăţean "vocea legii". Prin ei se exprimă, cel mai pregnant, principiul constituţional potrivit căruia"Nimeni nu este mai presus de lege". De aceea, o nedreptate făcută de Justiţie este incomparabilă cu aceea săvârşită de oricine altcineva. Unde să se ducă bieţii oameni să-şi găsească dreptatea? Vin foarte mulţi la preşedintele ţării. Ştiţi ce pot să fac, în virtutea prerogativelor constituţionale. Curăţenia în propria Dvs. curte vă revine în întregime, inclusiv prin punerea înfuncţiune a mecanismelor legii. În ceea ce mă priveşte, voi sprijini orice iniţiativă, 
orice acţiune care să asigure, în cel mai scurt timp, asanarea morală a Justiţiei şi ridicarea prestigiului său.În calitate de preşedinte al Consiliului Suprem de Apărare a Ţării, nu pot să nu ţin seama de faptul că starea Justiţiei reprezintă o componentă esenţială a sistemului de siguranţă naţională.De aceea, voi milita cu toată fermitatea şi hotărârea pentru întărirea autorităţii statului şi a instituţiilor sale. Voi încuraja şi voi sprijini noua guvernare în efortul ei de a accelera în acest sens reforma instituţiilor statului şi a administraţiei.Statul de care avem cu toţii nevoie şi pe care vrem să îl construim împreună trebuie să fie un organism suplu, eficient, debirocratizat, aflat în slujba cetăţenilor. Aşa cum ne-au cerut-o oamenii, statul trebuie să devină apărătorul interesului general şi organizatorul coeziunii naţionale şi sociale şi nu doar administratorul stării din economie, să devină partenerul cetăţeanului şi nu stăpânul lui. Debirocratizarea, depolitizarea şi profesionalizarea funcţiei publice sunt condiţii esenţiale pentru reuşita procesului de reformare a statului.Pentru a fi respectate şi a-şi întări autoritatea, instituţiile publice trebuie să slujească, înainte de toate, interesele cetăţenilor. Păstrarea ordinii publice, combaterea criminalităţii, violenţei, a corupţiei din aparatul de stat sunt acţiuni urgente, pe care populaţia le aşteaptă şi le va sprijini cu toată convingerea.Domnia legii este cerută de toată lumea şi este singura cale care ne poate duce spre normalitatea unei societăţi civilizate. Nu mai putem judeca lucrurile cu două măsuri, nu mai putem tolera o Justiţie cu două viteze, îngăduitoare cu cei cu bani şi cu relaţii în spaţiulpolitic şi, pe de altă parte, necruţătoare cu cei care au greşit adesea din neştiinţă sau din disperare socială.Voi cere Executivului să acorde cu prioritate mijloacele financiare şi materiale necesare pentru păstrarea ordinii publice, combaterea eficientă a criminalităţii şi corupţiei. Adoptarea măsurilor necesare pentru siguranţa cetăţeanului trebuie să devină obiectiv prioritar de maximă urgenţă.Trebuie să ne unim eforturile pentru combaterea fenomenelor legate de infracţionalitatea economico-financiară la la care s-a referit dl procuror general JoiţaTănase şi care afectează puternic interesele statului şi societăţii noastre, ca şi a violenţei din familie şi din şcoli, care au devenit atât de flagrante, încât reprezintă o preocupare serioasă şi de înţeles a întregii opinii publice. De asemenea, 
o altă problemă de interes naţional se referă la asigurarea tuturor condiţiilor necesare care să permită tinerilor României să se afirme în ţara lor, să îşi clădească aici o familie şi o carieră, să îşi crească în linişte copiii, în spiritul tradiţiilor naţionale şi a valorilor general-umane.Fie ca împreună să întărim autoritatea şi prestigiul Justiţiei, astfel încât, pe temeiul principiului separaţiei puterilor în stat, Justiţia să devină unul dintre pilonii esenţiali ai statului de drept şi ai democraţiei noastre constituţionale. 

După cum aţi remarcat, agenda întâlnirii la nivel înalt de la Plovdiv este destul de încărcată şi cuprinde subiecte de interes pentru toate părţile reprezentate. O astfel de întâlnire are rolul de a compara punctele de vedere, de a găsi subiectele de consens şi de a încerca reducerea divergenţelor, atunci când ele există. Personal, doresc să ascult punctele de vedere ale Preşedinţilor Bulgariei şi Turciei. De asemenea, voi prezenta priorităţile României în plan intern şi extern, precum şi felul în care vede România extinderea colaborării cu Bulgaria şi Turcia, dar şi cu celelalte state din Balcani. Eu cred că cele trei ţări pot juca rolul unui catalizator al relaţiilor în Europa de Sud-Est şi pot fi un factor de stabilitate şi de progres economic. Există un potenţial de colaborare încă nefolosit, aşa cum există o tradiţie a bunelor relaţii, a cooperării în varii domenii.Eu sper într-o relansare a relaţiilor dintre România, Bulgaria şi Turcia, iar întâlnirea de la Plovdiv este o bună ocazie pentru a face acest lucru. Avem obiective comune, cum ar fi combaterea crimei organizate, a migraţiei ilegale, a traficului de droguri şi a prostituţiei. Ţările noastre doresc integrarea în Uniunea Europeană şi în NATO şi, în acelaşi timp, doresc să-şi consolideze şi să-şi aprofundeze relaţiile cu vecinii. Cum putem face aceste lucruri, iată un subiect care sunt convins că va obţine răspunsuri în urma întâlnirii de la Plovdiv. Problemele României şi ale Bulgariei au un grad ridicat de similitudine, pentru că realităţile zonei în momentul începerii procesului de tranziţie erau aproape identice. Faptul că în ultimii zece ani au apărut unele probleme sau opinii divergente în relaţiile bilaterale este, până la un punct, firesc. Fiecare ţară şi-a ierarhizat în mod diferit priorităţile şi interesele şi, ca urmare, în anumite momente concurenţa de care aminteaţi a fost vizibilă. Numai că, pe termen lung, interesele noastre sunt comune : şi România şi Bulgaria doresc să adere la Uniunea Europeană şi la NATO. De aceea, cooperarea este mai importantă decât confruntarea. Nu putem combate criminalitatea transfrontalieră fără cooperare, la fel cum nu putem reduce poluarea fără o bună conlucrare.Putem face multe lucruri în comun, şi cred că viitorul pod peste Dunăre poate fi un nou început în cooperarea economică şi tehnico-ştiinţifică dintre România şi Bulgaria.M-aţi întrebat ce putem face concret. Eu cred că putem începe prin a prezenta corect în mediile de informare din cele două ţări 
relaţiile bilaterale.Nu trebuie ocolite problemele delicate, dar nici prezentate în mod catastrofic sau jignitor pentru cealaltă parte.Putem încerca să ne cunoaştem mai bine, iar existenţa minorităţii bulgăreşti în România şi a celei româneşti în Bulgaria este un avantaj de care trebuie să profităm. Avem o bună tradiţie a relaţiilor interumane, şi o istorie cel mai adesea comună. Pe aceste realităţi putem construi o relaţie cu adevărat în spirit european, tolerantă şi deschisă dialogului şi colaborării.Putem conlucra pentru schimbarea imaginii de “butoi cu pulbere” pe care o are zona noastră, într-un fel nemeritat cred eu. Cu cât ţările din zonă cooperează mai strâns, prezintă programe comune de investiţii şi se implică în pacificarea zonei, cu atât mai mult creşte încrederea investitorilor. România, ca şi Bulgaria, are nevoie de mult mai multe investiţii străine pentru a se dezvolta şi pentru a reduce decalajele care o separă de ţările din UE. Problemele României sunt multe şi nu uşor de rezolvat. Când am intrat în campania electorală, în toamna anului 2000, ştiam cu ce ne vom confrunta atât PDSR, cât şi eu personal dacă vom câştiga alegerile parlamentere şi prezidenţiale. De aceea în oferta noastră electorală am fost foarte pragmatici şi realişti. Nu am promis nimic din ceea ce ştiam că nu putem face, cu mijloacele pe care le aveam la îndemână.Priorităţile acţiunii guvernamentale sunt, în ordine: combaterea sărăciei extreme şi a şomajului, revenirea la creşterea economică 
durabilă şi stabilă, refacerea autorităţii statului, combaterea criminalităţii, corupţiei şi a birocraţiei, integrarea europeană şi euroatlantică.Dorim să accelerăm şi să amplificăm reformele economice, în condiţii de suportabilitate socială. Avem în vedere extinderea procesului de privatizare şi la unele servicii publice, cu păstrarea caracterului nediscriminatoriu şi al accesului egal al cetăţenilor la toată gama de astfel de servicii.În acest an ne propunem să îndeplinim condiţiile ridicării obligativităţii vizelor, pentru libera circulaţie a cetăţenilor români în ţările membre ale UE. Ne pregătim să începem negocierea unor noi dosare de aderare. De asemenea dorim să accelerăm reformele din armată, în perspectiva integrării României în NATO.Refacerea încrederii populaţiei României într-un viitor mai bun se poate face doar prin buna guvernare, prin responsabilitatea şi eficienţa actului de guvernare.Închei adresând cititorilor ziarului “Sega” cele mai bune urări de fericire şi de prosperitate. 

Este evident că destrămarea conflictuală şi sângeroasă a fostei Iugoslavii nu are câştigători, ci doar victime nevinovate şi învinşi. Ştiu că mulţi înclină să considere anumite puteri europene sau transatlantice ca interesate în destrămarea Iugoslaviei, dar acest lucru nu se susţine prin realităţi. Este adevărat că, în virtutea unor tradiţii, s-au manifestat simpatii pentru unele sau altele dintre părţile aflate în conflict. În momentul în care s-a perceput dimensiunea umană a dramei iugoslave, atât ţările europene, cât şi Statele Unite, au făcut front comun şi au căutat soluţii pentru obţinerea păcii. Acordurile de la Dayton au fost o astfel de soluţie. Din păcate, în cazul crizei din Kosovo, la Rambouillet nu s-a mai repetat succesul de la Dayton, iar NATO a decis să folosească forţa împotriva Serbiei. Dar, aşa cum s-a văzut, folosirea forţei a dat naştere la noi suferinţe, fiind doar o soluţie de moment. Adevărata soluţie a problemelor din fosta Iugoslavie se află în procesul de democratizare şi de dezvoltare economică a zonei.Acum toate entităţile statale, rezultate ca urmare a scindării Iugoslaviei, au conduceri democratice. Acestea şi-au manifestat dorinţa de a colabora şi de a acţiona pentru normalizarea relaţiilor dintre ele.Ştiu că ororile războiului civil nu vor fi uitate prea uşor. Dar cu răbdare şi cu bună credinţă, cu sprijinul vecinilor, inclusiv cu cel al României şi al Bulgariei, cu implicarea activă a Uniunii Europene, rănile trecutului se vor vindeca şi vom asista la triumful raţiunii. Lecţia Iugoslavă nu trebuie însă uitată şi ea va apăsa mereu asupra procesului de construcţie a Europei Unite. Crizele identitare, egoismele naţionale, diferenţele de dezvoltare economică, excluderile şi anatemizările sunt permanent un pericol pentru Europa viitorului. Dacă tehnic şi financiar ar fi posibil, aş fi fericit să particip la inaugurarea noului pod de peste Dunăre în timpul mandatului meu. Niciodată un nou pod între două maluri nu este prea mult : oamenii, bunurile şi ideile pot circula mai uşor, în beneficiul tuturor. O dată depăşită criza din spaţiul fost Iugoslav, am credinţa că fluxul investiţiilor străine în zonă va creşte semnificativ, iar noul pod va justifica efortul financiar făcut pentru construirea lui. Atât pentru România, cât şi pentru Bulgaria această investiţie va însemna noi locuri de muncă şi noi oportunităţi de afaceri.Relaţiile economice dintre ţările noastre trebuie să treacă peste dificultăţile de moment şi să prefigureze viitorul. 
Ne putem gândi la proiectul de interconectare a reţelelor noastre de transport al energiei electrice, la reluarea cooperării în producţie, ca şi la constituirea Euroregiunii Dunărea.În spiritul tradiţionalelor relaţii româno-bulgare, ne putem gândi, de asemenea, la extinderea relaţiilor cultural ştiinţifice, a schimburilor de specialişti, ca şi la dezvoltarea învăţământului în limbile minorităţilor română şi bulgară care trăiesc în Bulgaria, respectiv în România. Există un liceu cu limba de predare bulgară în Bucureşti, la fel ca şi Liceul român de la Sofia.Un alt domeniu de interes comun îl constituie combaterea poluării transfrontaliere şi protecţia mediului. Există unele probleme controversate în relaţiile bilaterale şi sperăm să le găsim o rezolvare convenabilă ambelor părţi. Priorităţile mandatului meu prezidenţial, ca şi cele ale guvernului Adrian Năstase, sunt combaterea sărăciei extreme, revenirea la creşterea economică durabilă şi susţinută, combaterea corupţiei şi a birocraţiei, refacerea autorităţii statului integrarea europeană şi euro-atlantică.Vrem să luăm o serie de măsuri fiscale şi de altă natură în favoarea investitorilor şi a întreprinderilor mici şi mijlocii. De asemenea, dorim să introducem noi mecanisme de stimulare şi de creditare a producătorilor agricoli.În planul integrării europene, dorim să satisfacem cât mai rapid condiţiile cerute pentru ridicarea obligativităţii vizelor pentru românii care doresc să călătorească în ţările Uniunii Europene. 
În a doua jumătate a acestui an sperăm să deschidem negocierile de aderare la Uniunea Europeană în cadrul a opt dosare noi. Ne concentrăm, de asemenea ,asupra problemelor privitoare la aderarea la NATO, în special prin accelerarea reformelor din armată.În încheiere doresc să adresez cititorilor ziarului “Trud” cele mai sincere urări de bine, de sănătate şi de prosperitate. 

Nu este un secret pentru nimeni că România a traversat o perioadă de peste trei ani de gravă recesiune economică, recesiune însoţită evident de toate efectele ei nefaste în plan social şi chiar politic. Mi se pare însă excesiv să afirmăm că România se află într-o situaţie critică, că riscă să “piardă ultimul tren spre Europa”, cum spuneţi dvs. Există semne evidente că lucrurile se pot îndrepta, iar acţiunile energice ale noului Guvern sunt îndreptate spre consolidarea şi accelerarea proceselor pozitive din economie. Prioritare mi se par acum relansarea creşterii economice, combaterea sărăciei extreme, accelerarea restructurării aparatului productiv, reforma instituţiilor şi întărirea autorităţii statului, accelerarea proceselor de integrare europeană şi euro-atlantică.Ca şef al statului, susţin măsurile luate de Guvern pentru materializarea acestor măsuri şi pentru îndeplinirea angajamentelor luate în campania electorală. Nu-mi este foarte clar la ce modificări vă referiţi. Lumea, este adevărat, se schimbă, şi România nu are nimic de câştigat dacă se opune schimbării. Acest lucru nu înseamnă că orice schimbare este acceptabilă sau produce efecte pozitive. În acest mandat voi susţine şi voi promova toate acele schimbări şi reforme necesare modernizării economiei şi instituţiilor româneşti, adaptării lor la cerinţele integrării în Uniunii Europene şi în NATO. Trebuie să pregătim economia şi forţa de muncă pentru a face faţă cerinţelor Noii Economii, bazată pe cunoaştere, tehnologii informatice, inovare, mobilitate şi flexibilitate.O astfel de economie nu mai poate fi condusă, evident, cu instituţii şi cu instrumente valabile cu decenii în urmă.Eu am pledat şi pledez pentru “buna guvernare”, bazată pe instituţii puţine, puternice şi respectate, pe legi clare şi simple, pe domnia legii, pe debirocratizare şi descentralizare.Noul “stil de conducere” de care aminteaţi nu înseamnă altceva decât lărgirea participării cetăţenilor la luarea deciziei, întărirea mecanismelor de control al societăţii civile asupra instituţiilor statului, responsabilizarea factorilor de decizie, promovarea competenţelor şi combaterea corupţiei la nivelul clasei politice. Cei care fac afirmaţii de genul celeia reproduse de dvs. Simplifică foarte mult situaţia din România. Cetăţenii români nu au avut de ales între două rele - afirmaţie profund jignitoare pentru toţi oamenii responsabili din România - ci între mai multe oferte politice, ca în orice democraţie demnă de acest nume. Eşecul economic 
şi social al precedentei guvernări, care s-a tradus prin trecerea a unui român din doi sub pragul sărăciei, şi refuzul vechii coaliţii guvernamentale de a-şi asuma responsabilitatea acestui eşec a făcut ca alegătorii să respingă ofertele partidelor de centru-dreapta.Din păcate pentru România, eşecul de care aminteam a dus la radicalizarea unei părţi însemnate a electoratului, care s-a lăsat sedusă de retorica mesianică şi justiţiară a domnului CV Tudor şi a Partidului România Mare.Ceea ce am propus eu românilor a fost o ofertă social-democrată modernă, bazată pe valori clare: justiţie şi solidaritate socială, democraţie, pluralism, respectul drepturilor şi libertăţilor cetăţeneşti, protecţia minorităţilor, dialog şi toleranţă, integrare europeană şi euro-atlantică.Nu văd cine ar putea argumenta serios, fără să cadă în ridicol, că valorile în care cred şi pe care le apăr sunt “un rău”, chiar dacă unul mic. În decembrie 2000 românii au votat pentru normalitatea democratică, împotriva violenţei, antisemitismului, xenofobiei şi extremismelor de orice fel. Părerea mea este că s-au schimbat vremurile şi, odată cu ele, atât PDSR, cât şi UDMR. De fapt, între cele două partide a avut loc un lung şi interesant proces de clarificare şi de armonizare a poziţiilor, proces început prin întâlnirea de la Neptun, din 1995. Atâta vreme cât concepte precum autonomia sau drepturile minorităţilor erau lăsate într-o voită ambiguitate, PDSR a insistat ca UDMR să dea acestor concepte o definiţie 
clară.Pe măsură ce aceste clarificări au fost făcute, propunerile raţionale ale UDMR şi-au găsit acceptare din partea PDSR. Eu sper că lucrurile vor evolua în continuare spre normalitate, colaborare şi respect reciproc. Nu este vorba de aşa ceva. UDMR şi mai ales minoritatea maghiară sunt părţi componente, cu drepturi depline ale naţiunii şi societăţii româneşti. Identitatea lor etnică şi culturală reprezintă o componentă importantă a identităţii noastre naţionale.În acest caz nu se poate vorbi serios de o “relaţie de vitrină”, de vreme ce UDMR a fost - şi prin anumite aranjamente este încă - o componentă a guvernării, se află în Parlament şi participă fără îngrădiri la viaţa politică, socială şi culturală a ţării.Maghiarii din România sunt respectaţi şi nimeni nu şi-ar putea închipui că ar putea fi manipulaţi în scopuri propagandistice. Cine gândeşte aşa dă dovadă fie de superficialitate, fie de necunoaştere a realităţii, fie de rea-credinţă. Este un fapt firesc. Aşa cum am mai spus, UDMR este o componentă importantă a spaţiului politic românesc şi, dacă PDSR a considerat că este în interesul României ca acele posturi de care aminteaţi să fie ocupate de etnici maghiari, eu nu pot decât să susţin alegerea lor. Rezervele nu se referă nici la drepturile minorităţilor - pentru că în România sunt şi alte minorităţi alături de maghiari - nici la liberul lor exerciţiu. Rezervele se referă la raţionalitatea şi la oportunitatea lor, la costuri şi la posibilităţile practice de exercitare a acestor drepturi. Au fost şi sunt voci din rândul tuturor minorităţilor care cer mai degrabă privilegii, lucru cu care nimeni nu poate fi de acord, pentru că ele pun în discuţie principiul egalităţii în drepturi şi obligaţii al cetăţenilor aparţinând unei naţiuni.Lupta pentru privilegii poate pune în pericol coeziunea naţională.Unele probleme, precum retrocedarea proprietăţilor bisericeşti, vor fi rezolvate cât de curând pentru toate cultele, prin lege specială. Altele au fost rezolvate prin “Legea administraţiei publice locale”, inclusiv problema plăcuţelor bilingve şi cea a utilizării limbii materne în administraţie.Sunt ferm convins că şi alte dorinţe ale minorităţilor îşi vor găsi o soluţie, pe măsură ce economia va produce mai multe resurse. Sistemul de învăţământ românesc este extrem de permisiv şi oferă minorităţilor, inclusiv celei maghiare, posibilitatea de a învăţa în limba maternă de la grădiniţă până la masterat. Cele mai multe instituţii de învăţământ în limba maghiară 
se bucură de un înalt grad de autonomie, iar cele particulare nu au decât obligaţia de a îndeplini condiţiile unei autorităţi de reglementare independente, ca oriunde în lume.Dorinţa de a avea control administrativ separat pentru formele de învăţământ în limba maghiară este emoţională mai degrabă decât raţională, pentru că nu schimbă cu nimic nici calitatea învăţământului, nici statutul şcolilor.Faptul că a existat un precedent privind o universitate maghiară de stat separată de cele româneşti nu înseamnă obligatoriu că a fost o experienţă pozitivă. Conflictele şi atitudinile xenofobe sunt rezultatul necunoaşterii şi refuzului de a intra în contact cu valorile şi cu tradiţiile culturale ale celuilalt. Separarea, ghetoizarea nu sunt soluţii pentru problemele noastre comune. În Constituţia României există un articol care spune clar “Nimeni nu este mai presus de lege”. În calitatea mea de garant al Constituţiei, am ferma intenţie să nu permit nimănui să o încalce, nici chiar dlui Funar. Primarul Clujului poate declara ce doreşte domnia sa, de făcut va face ceea ce îi cer Constituţia şi legile ţării. În caz contrar, va fi obligat să suporte rigorile legii. Afirmaţia dumneavoastră este hazardată şi neconformă cu realitatea. În perioada 1990-1996 au avut loc întâlniri la nivel înalt, între şefii statelor noastre, primii miniştri, miniştrii de externe şi ai apărării. Graţie acestor întâlniri a fost posibilă negocierea şi semnarea, în septembrie 1996, a Tratatului româno-maghiar.Aş 
putea spune că interese comune României şi Ungariei au dus la normalizarea în ritm susţinut a relaţiilor bilaterale. Conlucrăm fructuos în numeroase domenii, problemele controversate s-au micşorat şi există o reală voinţă de a rezolva prin dialog şi respect reciproc subiectele litigioase.Pe măsură ce procesul de integrare în Uniunea Europeană al ambelor ţări se va accelera, relaţiile bilaterale vor cunoaşte o vizibilă amplificare. Schimburile comerciale cresc în fiecare an, legăturile culturale se întăresc, iar minoritatea română din Ungaria şi cea maghiară din România reprezintă adevărate punţi de legătură între ţările noastre. Dorinţa de normalizare a relaţiilor bilaterale este sinceră din partea mea, şi cred că orice iniţiativă care ţine cont de sensibilităţile celeilalte părţi şi nu introduce noi tensiuni este binevenită. Parcul reconcilierii de la Arad poate fi o astfel de iniţiativă, dacă nu se insistă pentru includerea în perimetrul său a controversatei statui a celor treisprezece generali. Ştiu că pentru minoritatea maghiară statuia face parte din patrimoniul său identitar, şi este de dorit să se găsească o soluţie raţională şi demnă de reinstalare a ei în Arad, fără a aduce atingere sensibilităţilor părţii româneşti. Putem discuta şi sunt sigur că vom găsi cele mai bune soluţii la aceste probleme ale trecutului. Ar fi bine să lăsăm trecutul în seama istoricilor şi să ne gândim mai serios la viitor. Din dialogul pe care l-am avut cu etnicii români din Ungaria, cu liderii lor, am înţeles că au încă mari probleme în a-şi afirma şi păstra identitatea. Am înţeles că legile maghiare nu fac lucrurile mai uşoare, inclusiv prin faptul că nu permit reprezentarea lor în Parlament, aşa cum face legea românească.Sperăm că, aşa cum a promis guvernul Ungariei, lucrurile se vor rezolva şi românii din Ungaria vor putea beneficia de prevederile legii autoguvernărilor minoritare şi de reprezentare în Parlament. România nu spune Ungariei ce trebuie să facă în problema minorităţilor. Uniunea Europeană şi Consiliul Europei au construit un sistem de norme şi de instituţii care permit minorităţilor să-şi afirme şi să-şi păstreze valorile culturale şi identitare. Dacă Ungaria este consecventă şi îşi respectă angajamentele luate, atunci soarta minorităţii româneşti din Ungaria se va îmbunătăţi.Există angajamente de acelaşi tip şi în Tratatul româno-maghiar, iar respectarea lor este o obligaţie comună. România va insista pentru punerea în aplicare a prevederilor Tratatului şi, 
în limitele prevederilor lui, va ajuta minoritatea română să-şi dezvolte un sistem de învăţământ extins în limba română. Schimburile de elevi şi de profesori, donaţii de carte, programe educative şi culturale sunt alte măsuri care pot duce la păstrarea identităţii românilor din Ungaria.Închei transmiţând cititorilor dumneavoastră dorinţa mea sinceră de a contribui la normalizarea relaţiilor româno-maghiare, la afirmarea valorilor comune şi la accelerarea proceselor de integrare europeană şi euro-atlantică. Avem interese comune, pe baza cărora putem construi o relaţie trainică şi de durată. 

Domnule prim ministru,Domnule ministru,Doamnelor şi domnilor,Am răspuns invitaţiei de a participa la şedinţa de bilanţ a Ministerului de Interne din dorinţa de a cunoaşte atât problemele cu care se confruntă una dintre cele mai importante instituţii ale statului de drept, cât şi viziunea factorilor responsabili din minister privitoare la priorităţile acţiunii sale viitoare.Ştim cu toţii că în spatele cifrelor privitoare la criminalitate, corupţie, infracţiuni, fonduri bugetare, nevoi de dotare se ascund realităţi economice, sociale şi politice care trebuie cunoscute în toată complexitatea lor, pentru a putea construi şi pune în practică politici publice coerente şi în concordanţă cu nevoile şi aşteptările oamenilor.Temerile oamenilor şi agenda publică nu s-au schimbat după alegerile din noiembrie 2000, deşi unele dintre măsurile luate de guvernul actual au dus la creşterea speranţei cetăţenilor României în capacitatea instituţiilor statului de a răspunde aşteptărilor lor.Una dintre cele mai importante aşteptări, pe lângă cele economico-sociale, bineînţeles, se leagă de refacerea autorităţii statului şi a instituţiilor sale. Pentru a-şi atinge obiectivele strategice, societatea românească are nevoie de întărirea şi consolidarea democraţiei şi a statului de drept. Este o iluzie să credem că democraţia poate progresa într-o ţară în care domneşte nesiguranţa, în care cetăţenii acuză slăbirea autorităţii legii şi a instituţiilor statului şi se tem din cauza ameninţărilor existente la adresa integrităţii lor fizice şi la adresa proprietăţii lor.Ce poate fi mai elocvent în privinţa durităţii luptei pe care angajaţii Ministerului de Interne trebuie să o ducă permanent cu infractorii şi cu grupurile violente din mediile crimei organizate decât momentul de reculegere cu care am început această şedinţă? Cei care l-au ucis pe plutonierul major Saşa Disici nu au încălcat doar legea, ci au sfidat statul şi instituţiile sale.Cinstind memoria plutonierului major Saşa Disici, aducem un omagiu tuturor poliţiştilor şi jandarmilor, tuturor angajaţilor Ministerului de Interne căzuţi la datorie şi celor care-şi fac datoria. Jertfa lor cere o acţiune tot mai hotărâtă împotriva celor care încalcă legea şi pun în pericol viaţa şi avutul oamenilor, care doresc crearea unei stări de teamă şi de nelinişte la nivelul întregii societăţi româneşti.La fel de adevărat este şi faptul că acolo unde populaţia trăieşte într-o stare de extremă sărăcie - lucru care se întâmplă pentru foarte mulţi 
dintre concetăţenii noştri - democraţia va rămâne superficială şi fragilă.Lecţia pe care am învăţat-o în aceşti ultimi ani ai tranziţiei este aceea că democraţia presupune structuri statale eficiente, conduse de guverne competente. Nu de prea multă prezenţă a statului se plâng oamenii, ci de incapacitatea acestuia de a impune respectarea ordinii publice şi a legii, de a face să funcţioneze eficient şi echitabil instituţiile statului, administraţiile centrală şi locală, de a asigura un nivel suficient de protecţie socială şi de educaţie.Prin oferta pe care a făcut-o cetăţenilor, actualul Guvern s-a angajat explicit să pună statul în slujba democraţiei şi a interesului public.Redefinirea obiectivelor şi a politicilor publice în domeniul asigurării ordinii publice, anunţată de conducerea Ministerului de Interne, cred că nu este un simplu act formal, ci semnul că ceva esenţial se va schimba în acţiunea şi în priorităţile instituţiei care are ca principală misiune apărarea societăţii în faţa ameninţărilor din interior: violenţa, criminalitatea organizată, corupţia, traficul de droguri şi de carne vie, de arme, terorismul, manifestările anarhice din zonele urbane cu risc ridicat - cartiere sărace, cu şomaj mare - mai ales în rândul tinerilor.Populaţia a primit cu satisfacţie măsurile în forţă ale noilor conduceri ale Ministerului şi Inspectoratului General al Poliţiei, dar şi cu oarecare neîncredere. Şi în trecut au mai fost astfel de acţiuni în forţă, care s-au stins repede şi care 
au fost percepute de oameni doar ca acţiuni propagandistice.De aceea, recâştigarea încrederii cetăţenilor României în capacitatea instituţiei dumneavoastră de a pune sub control criminalitatea şi de a combate eficient actele antisociale este principala sfidare căreia trebuie să îi facă faţă conducerea Ministerului de Interne, toţi angajaţii săi, cadre şi personal civil deopotrivă.În ultimii patru ani am asistat la o creştere a complicităţii între structurile crimei organizate şi ofiţeri cu înalte funcţii în Poliţie, Jandarmerie, servicii secrete, responsabili din Justiţie şi din mediul politic. Această complicitate reprezintă o mare ameninţare la adresa securităţii naţionale. Conducerea Ministerului de Interne are obligaţia de a lua toate măsurile care se impun pentru eliminarea acestei complicităţi şi pedepsirea exemplară a promotorilor ei.Oamenii aşteaptă o curăţire radicală a Poliţiei, Jandarmeriei, a celorlalte compartimente ale ministerului de elementele corupte, incompetente, incapabile să se pună în slujba cetăţenilor şi a binelui public.Raportul ministrului afirmă, în mod corect, că fenomenul corupţiei reprezintă cea mai gravă ameninţare la adresa instituţiilor statului de drept. De aceea lupta împotriva acestui fenomen trebuie să devină prioritatea şi obiectivul major al acţiunii comune a tuturor instituţiilor statului cu atribuţii în acest domeniu. În acest context, o importanţă deosebită capătă lupta pentru combaterea corupţiei din interiorul instituţiilor, inclusiv din interiorul Ministerului de Interne, al Poliţiei şi al Jandarmeriei.Cei care au ales să fie poliţişti, jandarmi, pompieri sau grăniceri, au făcut-o în cunoştinţă de cauză. Cunoşteau constângerile şi servituţile meseriei lor şi au depus un jurământ de credinţă faţă de ţară.În aceste condiţii, chiar dacă mijloacele financiare şi materiale pe care statul le alocă pentru menţinerea ordinii publice nu sunt la nivelul dorit, aceasta nu este o scuză pentru pactizarea cu mediile infracţionale. Structurile de comandă ale Ministerului, departamentelor, Poliţiei, Jandarmeriei, ale celorlalte organisme cu atribuţii în menţinerea ordinii publice au obligaţia de a întări controlul asupra modului în care îşi fac datoria cei din subordinea lor, de a-şi asuma răspunderea pentru felul în care aceştia răspund aşteptărilor oamenilor.Corectitudinea, exemplul personal, aplicarea cu rigoare a legilor, respectarea regulamentelor militare şi de ordine internă, toate acestea trebuie să fie atribute comune ale 
lucrătorilor din sistemul ordinii publice.Exemplul personal şi prestigiul fiecărui lucrător din sistem este esenţial pentru creşterea prestigiului şi autorităţii instituţiei şi, în final, pentru creşterea prestigiului şi autorităţii statului român.Această regulă este valabilă, de altfel, pentru orice funcţionar şi pentru orice demnitar al statului.Asigurarea siguranţei persoanelor şi bunurilor este o altă sfidare căreia trebuie să-i facă faţă Ministerul de Interne în viitor. Aceasta se traduce prin schimbarea accentului acţiunii de la represiune la prevenire. Poliţiştii trebuie să fie permanent prezenţi pe stradă, în zonele cu risc crescut, în apropierea şcolilor, în pieţe, în mijloacele de transport în comun, pe şosele, adică oriunde cetăţenii au nevoie de ei.Pentru aceasta trebuie schimbate priorităţile alocării fondurilor bugetare. Industria autonomă poate asigura, cu investiţii minime, echipamentele necesare creşterii eficienţei acţiunii poliţiei, jandarmilor, pompierilor şi grănicerilor. De aceea, aprob întrutotul modul în care a abordat Executivul problema achiziţiilor publice. Nu comisionul, ci folosirea cu maximă eficienţă a fondurilor publice trebuie să conducă politica achiziţiilor de mijloace tehnice, armament, echipamente pentru Ministerul de Interne, ca şi pentru toate celelalte sisteme de stat.Dacă Poliţia şi poliţiştii vor şti să-şi refacă autoritatea şi prestigiul, atunci vor reuşi să obţină şi sprijinul populaţiei, al organizaţiilor societăţii civile. Fără 
acest sprijin, nu poate fi vorba de creşterea eficienţei acţiunilor de combatere a violenţei şi crimei organizate.Trăim într-o epocă în care peste tot în lume se observă o creştere îngrijorătoare a violenţei şi a fenomenelor infracţionale.Toate societăţile sunt expuse, într-o mai mare sau mai mică măsură, consecinţelor economice şi sociale ale acestor ameninţări la adresa statalităţii, a ordinii de drept, la adresa vieţii şi integrităţii persoanelor.Organele abilitate să lupte cu acest fenomen se află în faţa unei dileme: cum să răspundă cu forţă la forţa oarbă a criminalităţii, fără să intre în conflict cu obligaţia de a respecta drepturile şi libertăţile cetăţeneşti.Abnegaţia şi spiritul de sacrificiu al lucrătorilor din Ministerul de Interne, profesionalismul lor recunoscut sunt doar o parte a răspunsului. Eforturile de dotare tehnică şi de modernizare a activităţii de menţinere a ordinii publice reprezintă o altă parte a răspunsului. Cei care lucrează în Poliţie şi Jandarmerie trebuie să se bucure de un tratament corect din partea societăţii, care are datoria să-i ajute şi să vadă în ei instrumentul asigurării liniştii şi siguranţei publice.De aceea este obligatoriu să punem ordine în legislaţia privitoare la statutul poliţistului. Acesta trebuie să fie apărat de lege atunci când se află în exerciţiul funcţiunii, să nu se mai teamă de consecinţele actelor sale legale, puse în slujba societăţii. În caz de accidente, invaliditate, incapacitate de muncă, acesta trebuie să ştie că are asigurată o viaţă demnă.Din păcate au existat, şi există încă, în acţiunile unor cadre ale Poliţiei, tendinţe de încălcare a drepturilor şi libertăţilor cetăţeneşti, de folosire nejustificată şi abuzivă a forţei. Nu poţi apăra legea încălcând-o. Nu poţi cere oamenilor să-l respecte pe poliţist, dacă acesta nu îi respectă.Cei care încalcă legea, drepturile şi libertăţile oamenilor trebuie exclus din rândul poliţiştilor şi al jandarmilor. Acest lucru nu înseamnă însă abdicarea în faţa infractorilor, ci impunerea domniei legii în toate compartimentele vieţii sociale.Este important ca toate schimbările viitoare în organizarea şi modul de funcţionare a Poliţiei şi a Jandarmeriei, a Pompierilor şi Grănicerilor să fie discutate atât în interiorul acestor structuri, cât şi public, cu organismele societăţii civile. Societatea civilă trebuie să devină partenerul firesc al Ministerului de Interne, din perspectiva descentralizării, demilitarizării şi transferului unor activităţi de menţinere 
a ordinii publice către administraţiile locale. Este vitală, pentru eficienţa organelor de ordine publică, legătura permanentă, comunicarea şi conlucrarea nu numai cu alte structuri ale instituţiilor de stat, în special cu cele de control economico-financiar, dar şi cu administraţia locală, cu comunităţile, cu cetăţenii, cu şcoala.Este, totodată, importantă perfecţionarea modalităţilor de lucru ale poliţiei, care să fie în stare să combată infracţionalitatea încă din faza încălcărilor minore ale legii, încălcări faţă de care acum există o nejustificată toleranţă. Ţinând cont de diversificarea cauzelor şi consecinţelor actelor infracţionale, Poliţia trebuie să îşi asigure sprijinul sociologilor, psihologilor, pedagogilor, într-o măsură mai mare ca până acum.Pentru a creşte eficienţa intervenţiilor poliţiei şi pentru a scurta timpul de intervenţie, este important să grăbim introducerea numărului unic de apel telefonic, după modelul ţărilor avansate.Acţiunea dumneavoastră împotriva criminalităţii se finalizează de către Justiţie. Este, de aceea, esenţială îmbunătăţirea colaborării organelor de Poliţie cu lucrătorii Parchetelor, pentru o documentare temeinică, profesionistă, a tuturor cauzelor trimise instanţelor, în vederea sancţionării legale, în spiritul dreptăţii, a tuturor făptuitorilor.Una din cauzele difuncţionalităţilor ce există între Poliţie, Ministerul Public şi instanţele judecătoreşti în desfăşurarea procesului penal o constituie şi sistemele neconcordante ale statisticilor 
practicate.Fără a ignora specificul activităţii fiecărei instituţii ce concură la realizarea actului de justiţie, trebuie decelate şi proceduri noi, pentru a permite apariţia a cât mai multor elemente de corelare, care să îngăduie evaluări de ansamblu pe tot parcursul procesului, de la săvârşirea faptei până la hotărârea definitivă şi irevocabilă.Perfecţionarea instrumentelor de urmărire şi evaluare în ansamblu a infracţionalităţii şi mai ales a finalităţii judiciare trebuie să fie integrată procesului de elaborare a unei politici penale coerente, adecvate condiţiilor generale ale societăţii, pentru a putea combate noile forme de criminalitate şi pentru a putea preveni extinderea fenomenului infracţional în special în rândul unor categorii de persoane din aparatul de stat.O sfidare importantă căreia trebuie să îi facă faţă Ministerul de Interne o reprezintă controlul frontierelor, condiţie necesară şi pentru îndeplinirea criteriilor cerute de Uniunea Europeană în vederea ridicării obligativităţii vizelor pentru cetăţenii români. Trebuie să fim conştienţi că, în scurtă vreme, graniţele noastre estice şi nord-estice vor deveni graniţele externe ale Uniunii şi, prin urmare, România va avea o mare responsabilitate în controlul şi combaterea criminalităţii transfrontaliere şi a fluxurilor migratoare ilegale spre Europa.Condiţiile cerute de Uniunea Europeană sunt raţionale şi fezabile. Proasta ierarhizare a priorităţilor în domeniul controlului la graniţă, până acum a avut ca rezultat întârzierea lor şi, prin urmare, amânarea deciziei Uniunii Europene în ceea ce ne priveşte. Cred că putem obţine, cu eforturi susţinute şi prin alocarea mijloacelor necesare, recuperarea acestor rămâneri în urmă. Ştiu că se lucrează la introducerea noului tip de paşapoarte, la informatizarea punctelor de trecere a frontierei. S-a demarat procesul de profesionalizare a trupelor de grăniceri, care vor fi formate numai din personal angajat pe bază de contract. Parlamentul are obligaţia să accelereze procesul de analizare şi aprobare a legislaţiei cerute de Uniunea Europeană.Există unele probleme litigioase în relaţiile României cu Germania pe tema regimului apatrizilor. Sper că ele vor fi rezolvate în cel mai scurt timp, plecând de la cadrul legislativ internaţional şi de la interesele ambelor ţări. În problema readmisiei cetăţenilor români care încalcă legea în străinătate, lucrurile stau, se pare, ceva mai bine, acordurile semnate de România cu ţările interesate funcţionează şi încep 
să dea unele rezultate.Un mijloc important pentru creşterea eficienţei acţiunilor Ministerului de Interne îl reprezintă colaborarea cu toate ţările interesate în combaterea criminalităţii transfrontaliere, în cadrul Interpol, Europol, dar şi în cadrul organismelor regionale sau al acordurilor bi şi multilaterale. Am convenit astfel de acţiuni atât la întâlnirea Trilateralei România-Bulgaria-Turcia de la Plovdiv, cât şi la întâlnirea de la Skopje a ţărilor membre ale procesului de cooperare sud-est european, unde a fost subliniată importanţa activităţii centrului SECI de la Bucureşti. Globalizarea crimei este o realitate mai palpitantă, mai palpabilă şi mai pregnantă decât chiar globalizarea economică.Noilor provocări ale crimei organizate nu le putem răspunde decât prin creşterea profesionalismului celor care lucrează în cadrul Ministerului de Interne. Acesta este obligat să introducă noi criterii de selecţionare, pregătire, de continuă perfecţionare şi de promovare a cadrelor sale, în acord cu practicile pe plan european şi internaţional. Cei care vor lucra în cadrul Poliţiei, Jandarmeriei, Pompierilor şi Grănicerilor trebuie să ştie clar ce valori apără; să fie conştienţi că principala lor menire este aceea de a fi în slujba cetăţenilor, a statului şi a democraţiei, şi nu în slujba intereselor particulare ale unor grupuri de presiune politice sau economice.Cetăţenii români cer imperios impunerea domniei legii, singura cale care ne poate duce spre normalitatea unei societăţi 
civilizate. Ministerul de Interne şi structurile sale, îndeosebi Poliţia şi Jandarmeria, se află în prima linie a acestei bătălii cu violenţa, crima organizată, corupţia şi cu toate încălcările legii. Ar fi însă o greşeală să credem că vom rezolva toate problemele societăţii româneşti prin apelul la forţă. Bolile societăţii nu se vindecă în închisori, ci în instituţii, prin bună guvernare, performanţă economică şi administrativă, folosirea eficientă a resurselor şi prin întărirea solidarităţii sociale şi naţionale.Sunt ferm convins că toţi cei care lucrează în cadrul Ministerului de Interne sunt conştienţi de responsabilităţile care le revin în procesul de reconstrucţie a societăţii româneşti pe baza unor valori comune tuturor ţărilor civilizate. Conducerea ministerului are misiunea de a continua şi definitiva reforma în domeniu, pentru creşterea capacităţii de acţiune şi de adaptare la cerinţele unei instituţii aparţinând statului de drept, modernă şi europeană.Cetăţenii României aşteaptă de la dumneavoastră, ca şi de la toţi cei care conduc acum ţara, fapte şi nu scuze pentru neîmpliniri şi eşecuri. Această şedinţă de bilanţ reprezintă o bună ocazie de a continua analiza deschisă, sinceră a slăbiciunilor şi neîmplinirilor Ministerului de Interne şi un prilej pentru a oferi soluţii problemelor cu care vă confruntaţi, ca şi aşteptărilor oamenilor.Cu cât va fi mai multă siguranţă pe stradă şi cu cât vor fi mai mulţi infractori în spatele gratiilor, cu atât oamenii vor avea sentimentul că autorităţile îşi fac datoria aşa cum se cuvine.Închei urându-vă succes în greaua misiune de asigurare a ordinii publice, de apărare a vieţii şi bunurilor cetăţenilor români, de construire a unui climat de încredere şi siguranţă în societate.Vă mulţumesc.

Domnilor academicieni,Apreciez iniţiativa Academiei Române şi a Ministerului Culturii de a institui asemenea acţiuni naţionale, care să celebreze marile valori naţionale, marii creatori de artă, pentru că, ceea ce este peren, ceea ce constituie marca creaţiei noastre de-a lungul vremii, este ceea ce rămâne din creaţia fundamentală şi mai ales în domeniul artei naţionale. Din acest punct de vedere, este semnificativ că, după “Anul Eminescu”, urmează “Anul Brâncuşi”, iar anul viitor, “Anul Caragiale”.Momentul de azi - constituirea Comitetului naţional - coincide cu declanşarea acţiunilor legate de “Anul Brâncuşi”. Domnul Răzvan Theodorescu, ministrul Culturii, a prezentat aici o schiţă de program de acţiuni ale acestui an. Comitetul naţional trebuie să-şi constituie, aşa cum a propus preşedintele Academiei, un secretariat care să colecteze şi alte propuneri şi să gândim cum să completăm tot acest program, pentru ca “Anul Brâncuşi” să fie anul prin care să asigurăm cunoaşterea operei lui Brâncuşi, în primul rând în România şi apoi în lume, pentru că se pare că în ţară, Brâncuşi este mai puţin cunoscut decât în multe alte zone ale lumii.Din păcate, marea creaţie a lui Brâncuşi nu prea este prezentă în muzeele româneşti, dar se găseşte în marile muzee ale lumii.Cele două acţiuni ale Centrului Pompidou şi apoi ale Muzeului din Philadelphia au adunat cele mai semnificative opere ale lui Brâncuşi. Au fost organizate mari expoziţii, dar nu ştiu în ce măsură noi putem dispune de toate aceste materiale, care ar trebui folosite în “Anul Brâncuşi”, pentru a face mai cunoscute operele lui Brâncuşi pentru români şi mai ales pentru tineret. De altfel, Brâncuşi este un simbol al creaţiei noastre naţionale.Opera sa, care marchează un prag în creaţia plastică mondială şi care se remarcă printr-o mare forţă de esenţializare, este profund universală şi, de aceea, s-a şi impus în lume. În acelaşi timp, ea este profund naţională, pentru că se inspiră din creaţia populară şi din forţa de esenţializare a formelor pe care o găsim în arta populară. De aceea, el ne reprezintă fundamental. În cadrul acestui program, ar trebui să gândim câteva repere pentru valorificarea acestor opere. Fără îndoială, o primă chestiune pe care trebuie să o avem în vedere este finalizarea complexului de la Tg. Jiu.Opera lui Brâncuşi se întinde pe o perioadă de 30 de ani: 1907 - cu apariţia sculpturii “Sărutul”, care a şi marcat un nou mod de abordare plastică a figurilor. Pe de altă parte, creaţia se încununează 
spre 1937-1938, cu Complexul de la Tg. Jiu. Este opera cea mai valoroasă a lui Brâncuşi pe care o avem în ţară şi pe aceasta trebuie, în primul rând să o punem în valoare. De aceea, programul preconizat pentru a asigura această axă între cele trei elemente componente ale Complexului de la Târgu Jiu, realizat cu sprijinul autorităţilor locale, Primărie, Consiliul Judeţean şi centrale, ar trebui să fie o componentă a acestui program naţional, pentru a pune mai bine în valoare acest Complex, inclusiv valorificarea lui turistică, combinat cu Casa de la Hobiţa.În acest context, trebuie avută în vedere şi opera lui Brâncuşi care nu este în ţară, care este răspândită în lume, precum şi modalităţile prin care o putem aduce în atenţia lumii întregi.Avem mijloace de comunicare vizuală - opera lui Brâncuşi este o operă vizuală. Radioul nu poate face prea mult din acest punct de vedere, dar, în schimb, posturile de televiziune, precum şi o serie de alte acţiuni, tipăriturile, pot oferi publicului cât mai multe informaţii şi elemente palpabile din opera lui Brâncuşi. Ar trebui să gândim o acţiune amplă la nivelul şcolii pentru a face cunoscută opera lui Brâncuşi la nivelul populaţiei şcolare, al tineretului şi să cultivăm acestă preocupare.Pe lângă acţiunile care au fost menţionate, vor fi organizate sesiuni ştiinţifice, dezbateri, acţiuni în muzeele noastre din ţară, însoţite de material ilustrativ, fotografic, tehnici noi electronice care să pună la îndemâna oamenilor CD-uri ce 
ar putea fi distribuite în toată ţara, în instituţiile de cultură şi mai ales în şcoli, adică o operă largă, de popularizare în rândul publicului şi, mai ales, al tineretului şcolar şi universitar.Este un lucru esenţial, o acţiune generoasă şi de mare responsabilitate naţională, pe care trebuie să o urmărim cu toată atenţia, să antrenăm toţi factorii care pot să concure la desfăşurarea sub bune auspicii a “Anului Brâncuşi”. 125 de ani de la naşterea sa să marcheze şi pătrunderea mai puternică a operei brâncuşiene în circulaţia valorilor, în primul rând în ţară. Am aflat că azi se deschide la Paris o mare expoziţie Brâncuşi în Complexul “Defence” - este un lucru de luat în seamă.Să urăm succes Comitetului organizatoric.

Domnule preşedinte al Academiei,Domnilor miniştri,Domnilor ambasadori,Doamnelor şi domnilor,Acum un deceniu, în 1991, iniţiam crearea la Bucureşti a Casei Americii Latine - locul unde s-au organizat numeroase manifestări culturale, dar şi cu profil economic, comercial, politic, toate contribuind la o mai bună cunoaştere reciprocă între ţările şi naţiunile noastre. Acolo a avut loc, anul trecut, un seminar cu tema “America Latină şi România la început de mileniu. Noi perspective economice”, seminar a cărui continuare firească şi împlinire este şi manifestarea de astăzi. Ea îşi propune să dezbată, sub acelaşi generic, tema diplomaţiei culturale, alegându-şi ca deviză cuvintele lui Norbert Bobbio “Politica desparte, cultura uneşte”.Pe de altă parte, din 1990, o constantă a politicii româneşti, alături de eforturile sale în vederea integrării în structurile europene şi euro-atlantice, a fost şi apropierea de ţările Americii Latine.Dintre cele 34 de ţări ale Americii Latine şi ale Zonei Caraibelor, România întreţine astăzi relaţii diplomatice cu 28 . Asistăm, în mod evident, la rezultatele unei politici care nu şi-a propus să despartă, ci să apropie, în cadrul acelui efort de a construi împreună un proiect - acţiune la care suntem pur şi simplu “obligaţi”, după cuvintele Excelenţei sale, domnul Jeronimo Moscardo. Şi aceasta, deoarece - ca să-l citez din nou pe domnia sa - “dacă ne-am putea alătura, am conferi Umanităţii o asemenea forţă, încât am determina-o să joace un rol pe bazele fizice pe care le avem, fără a ne baza doar pe cele spirituale. În acest spaţiu al romanităţii, posedăm tot ceea ce este fertil - şi pentru aceasta am putea fi consideraţi bogătaşii lumii”, spune domnul Moscardo.Este, fără îndoială, o realitate de nimeni contestată, faptul că America Latină reprezintă 15% din suprafaţa globului şi 10% din populaţia lumii. Aceasta înseamnă, ca suprafaţă, aproape dublul continentului european, mai mult decât dublul suprafeţei Chinei sau Statelor Unite, şi de peste cinci ori suprafaţa Indiei. La aceste date să adăugăm faptul că America Latină este cotată în prezent drept regiunea cea mai dinamică din punctul de vedere al creşterii economice, după zona Asia-Pacific, la care trebuie adăugat un uriaş potenţial de vitalitate biologică şi spirituală. Faptul că secolul trecut s-a încheiat, aşa cum sublinia preşedintele Academiei, sub semnul extraordinarei promovări mondiale a literaturii sud-americane, dar şi, aş adăuga eu, sub semnul audienţei universale a 
lui Mircea Eliade, nu este lipsit de semnificaţii.Acest seminar are loc sub auspiciile Academiei Române, cea mai înaltă instituţie de ştiinţă şi cultură a ţării noastre, care se numără printre organizatori. Iniţiativa aparţine însă Grupului Latino-American şi al Caraibelor (GRULAC), al cărui decan este Excelenţa Sa, domnul Ambasador Jeronimo Moscardo, campionul unei idei pe care îmi face plăcere să o citez şi anume că România îi apare de pe celălalt mal al Atlanticului ca tot ce are mai profund Europa în domeniul culturii”. Pentru domnia sa, România este o “mare putere culturală” a lumii contemporane.Trebuie să recunoaştem că o asemenea imagine despre ţara şi cultura noastră, venind de la ambasadorul unei ţări de dimensiunile Braziliei - şi, totodată, reprezentant strălucit al spiritualităţii latino-americane - contrastează izbitor cu o anumită imagine stereotipă despre România, pe care, din păcate, o promovează şi mulţi conaţionali de-ai noştri. Faptul că domnia sa a solidarizat pe ceilalţi opt colegi reprezentanţi ai Americii Latine în jurul ideii că latinii de la Dunărea de Jos pot fi partenerii ideali ai latino-americanilor reprezintă o pilduitoare dovadă de afecţiune, dar şi de recunoaştere şi apreciere a valenţelor poporului român.Organizarea seminarului se datorează şi Consiliului Naţional al Rectorilor, reprezentând marile universităţi ale ţării. Avem în felul acesta garanţia că evenimentul de azi, care urmează acordurilor culturale deja existente, se va materializa în 
posibile acorduri la nivel universitar şi între academii, ceea ce presupune formarea de specialişti în domenii de lucru care vor permite o mai bună cunoaştere reciprocă între culturile noastre, în interesul tuturor oamenilor, fie că aparţin minorităţilor, fie că aparţin majorităţilor, de orice fel ar fi acestea.Este meritul excelenţelor lor, domnilor ambasadori prezenţi aici, şi al ţărilor pe care le reprezintă, de a fi perceput clar existenţa numeroaselor posibilităţi pentru o mai bună cooperare economică, culturală şi politică între România şi America Latină, dar şi faptul că materializarea acestor posibilităţi s-a văzut până acum stopată sau îngreunată de lipsa cunoaşterii reciproce între cele două regiuni. Tocmai acest proces de cunoaştere se cere urgentat şi acestui scop îi serveşte, în primul rând, reuniunea de azi.În acest context, o importanţă cu totul aparte va avea proiectatul “Centru de Gândire Critică a Latinităţii”, menit să prospecteze capacităţile încă nefolosite ale spiritualităţii latine în lumea contemporană, dar şi virtuţile politico-diplomatice, economice, comerciale, culturale şi de orice natură ale tuturor ţărilor implicate în acest proiect.Potenţialul de inteligenţă izvorât din culturile noastre va fi factorul determinant pentru modul cum vom fi apreciaţi şi vom putea, mergând fiecare pe calea sa proprie, dar şi toate ţările neo-latine împreună, să constituim o parte activă a lumii de mâine. Latinitatea care ne leagă trebuie să fie un subiect major de studiu, căci nu este vorba numai de un spaţiu lingvistic comun, ci şi de un întreg sistem de valori pe care le împărtăşim, o viziune asupra omului, a lumii, a viitorului, un mod de a fi şi de a gândi, pe care fiecare dintre culturile noastre îl îmbogăţeşte cu propria experienţă, dar şi cu originalitatea interpretării sale. Experienţa “romanităţii orientale” specifică României şi cea a romanităţii Lumii Noi constituie, aşadar, un spaţiu privilegiat, de mare interes, în care ne revine obligaţia de a descoperi noi convergenţe şi deosebiri, punând în valoare unicitatatea noastră în diversitate.De fapt, admiraţia mărturisită şi dovedită a românilor pentru America Latină, pentru civilizaţiile ei străvechi, pentru strălucitele sale izbânzi culturale este o constantă care ne urmăreşte de-a lungul istoriei noastre, de la cronicarii şi marii intelectuali ai epocii vechi - Miron Costin şi Stolnicul Constantin Cantacuzino - la munca neobosită a numeroşilor traducători, exegeţi şi istorici literari, 
care au strămutat în limba şi cultura română aproape tot ce a fost mai valoros în cultura Americii Latine. Ei au urmat din instinct gândul marelui filosof contemporan brazilian Olavo de Carvalho: “Ceea ce durează în timp nu este socio-cultura, documentară şi antropologică, ci produsele superioare, cu bătaie universală. Dacă vrem să ştim dacă Brazilia va supravieţui, trebuie să ne întrebăm ce anume din ea are o valoare supratemporală”.Oricine pune alături ceea ce s-a tradus în ultima jumătate de secol în limba română din literatura Americii Latine va constata cu uimire că aproape nimic din “produsele superioare cu bătaie universală” nu lipseşte! Dar au fost şi români implicaţi direct în destinele spirituale ale Americii Latine. Dacă numele unor Iuliu Popper, Emil Racoviţă şi, mai ales, Mihai Manoilescu sunt pomenite adesea, nu trebuie ignorat aportul poetului Ştefan Baciu la răspândirea literaturii sud-americane în Europa occidentală sau cariera lingvistului Dimitrie Găzdaru şi chiar a unicului primar român al unei capitale neromâneşti, avocatul Corneliu Popescu, fost timp de un deceniu primar şi prefect al municipiului Chacao - Venezuela.Dacă, aşa cum se afirma la seminarul precedent, România va deveni tot mai mult “o prioritate pentru America Latină”- şi reciproca este valabilă, deoarece, împreună, ţările noastre pot alcătui o veritabilă coordonată a evoluţiei mondiale în noul secol. De fapt, suntem aici în primul rând pentru a dezbate una dintre problemele pe care nu şovăi 
să le numesc vitale pentru omenirea secolului al XXI-lea: destinul latinităţii de pe ambele maluri ale Atlanticului şi, în mod special, destinul latinităţii din cele două extremităţi ale ei - cea latino-americană şi cea de la Dunărea de Jos.În ce măsură aceste extremităţi ale latinităţii, reprezentând - una, un continent întreg, iar cealaltă, numai o “insulă” atât de izolată de masivul latinităţii europene, pot constitui, împreună, şi numai împreună, un factor decisiv al revigorării şi reafirmării geniului latin în acest nou secol şi mileniu. Dacă noi, europeni sau sud-americani, care ne revendicăm din moştenirea Romei, avem un motiv de mândrie, acesta este că nici unul dintre cataclismele secolului abia încheiat nu a fost declanşat de vreo naţiune căreia îi aparţinem, chiar dacă au fost unii care s-au lăsat remorcaţi la locomotivele dezastrelor. Este o realitate esenţială pentru definirea identităţii latine pe acest prag de nou mileniu.Ea ne permite să ne considerăm apţi de a deveni protagoniştii normalităţii, raţiunii şi măsurii eminamente latine şi, dacă un spirit ales al Americii Latine descoperea ca trăsătură definitorie a latinităţii dunărene Înţelepciunea, acesta este un mod de a accentua acea parte a geniului latin de care specia umană are cel mai imperios nevoie în clipa de faţă.Suntem şi noi, şi dumneavoastră, expresii ale “miracolului latin”. Noi, suntem expresia unei latinităţi care a reuşit să dăinuiască la Dunărea de Jos, în cele mai dificile condiţii şi să se afirme neîntrerupt ca axă a identităţii şi puterii de viaţă a singurului popor neolatin ce a perpetuat numele părinţilor săi romani. Dumneavoastră sunteţi reprezentanţii acelei latinităţi de peste ocean care a reuşit să demonstreze spectaculos forţa de germinare închisă în geniul Romei eterne. Pământul sud-american depăşeşte cu mult dimensiunile Imperiului Roman de odinioară, şi a devenit, astăzi, una dintre ultimele rezerve de speranţă ale omenirii întregi.Trebuie să regăsim înţelepciunea şi justiţia, eminamente romane, trebuie să fim promotorii acelui nou umanism solicitat imperios de spiritele superioare de pe toate meridianele globului, trebuie să răspundem globalizării dezastrelor, prin globalizarea năzuinţei spre o umanitate a valorilor care au condus specia umană din timpuri imemoriale.Dacă astăzi multe milioane de români deschid televizoarele spre a urmări acele telenovele sud-americane ce concurează cu succes o anumită cinematografie a crimei şi violenţei, o fac tocmai pentru că 
se regăsesc în mesajul lor şi în acea atmosferă de normalitate a omenescului din noi toţi, ameninţată de monstruoasele mutaţii din fiinţa umană, cărora le putem cădea victimă cu toţii în lipsa barajului înţelepciunii latine.În zorii mileniului al treilea, România şi America Latină, descoperindu-se şi preţuindu-se reciproc, pot să-şi asume solidar cel mai urgent program comun dictat de identitatea lor latină, care este edificarea unei lumi a raţiunii, justiţiei şi omeniei.Permiteţi-mi să le mulţumesc în modul cel mai călduros organizatorilor acestui seminar, în primul rând excelenţelor lor, domnilor ambasadori ai ţărilor Americii Latine şi zonei Caraibelor acreditaţi la Bucureşti, Academiei Române şi Consiliului Rectorilor, pentru excelenta idee de a extinde colaborarea dintre ţările noastre în domeniul culturii, care îi apropie pe oameni şi îi păstrează în condiţia de oameni.Vă mulţumesc şi urez din toată inima succes acestui seminar.

Onorată asistenţă,Aş dori, în cele ce urmează - folosindu-mă de împrejurarea prezenţei la Iaşi - să prezint câteva consideraţii privind importanţa zilei de 24 ianuarie şi semnificaţiile sale în arcul de timp care leagă transformările din viaţa noastră ca ţară şi popor de actul fundamental petrecut în urmă cu aproape un secol şi jumătate. Spiritul marilor înaintaşi tutelează Sărbătoarea Unirii, zi scumpă inimii şi minţii tuturor românilor. Omagiindu-i pe înaintaşi, ne gândim la acea formidabilă operă de conştiinţă pe care au realizat-o şi în spiritul căreia au iluminat unitatea de neam, limbă şi cultură, devenirea istorică a statului şi poporului român, emanciparea noastră ca naţiune şi înscrierea pe orbita valorilor progresului, ale civilizaţiei moderne. Am în vedere acea bătălie continuă pentru unire şi unitate care reprezintă una din datele de fond ale spiritualităţii noastre.Antica viziune despre istorie ca “magistra vitae” a căpătat întâia oară o formulare românească aici, la Iaşi, prin pana lui Grigore Ureche, cel ce scria “feciorilor şi nepoţilor să le fie învăţăţură, despre cele bune să urmeze şi să înveţe să se îndirepteze”. Este o gândire modernă a cronicarului asupra istoriei, gândită nu ca o reflectare pasivă a faptelor trecutului, ci ca un temei pentru concluzii privind prezentul, dar şi pentru a ne proiecta cu mai multă acurateţe şi vigoare viitorul. Aceeaşi viziune pusă la temelia României moderne o întâlnim în gândul şi fapta a doi oameni de geniu, cu care începe şi istoriografia noastră modernă, de nivel european: Mihail Kogălniceanu şi Nicolae Bălcescu. Iar marea generaţie care le-a desăvârşit opera în 1918 a avut în centru gigantica personalitate a istoricului Nicolae Iorga. A învăţa din trecut pentru prezent şi viitor rămâne, prin urmare, o recomandare valabilă, chiar după trei secole şi jumătate, câte s-au scurs de la aşternerea ei pe hârtie de către Grigore Ureche.Mi-am propus să supun astăzi atenţiei dumneavoastră o idee, şi anume că Moldova a fost prin excelenţă factorul dinamizator al unităţii româneşti, aici hotărându-se în ultimă instanţă şi evenimentul crucial al Unirii, sărbătorită convenţional şi prin tradiţie la 24 ianuarie - ziua când Alexandru Ioan Cuza a fost ales şi la Bucureşti. Bazele acestei fericite împliniri a spiritului renaşterii identitare a poporului român au fost puse odată cu izbânda moldovenilor împotriva considerabilelor eforturi ale celor interesaţi de a zădărnici lupta românilor pentru crearea statului unitar 
modern. Bătălia hotărâtoare s-a dat aici şi s-a câştigat, după cum se ştie, în urma anulării alegerilor falsificate şi cuceririi dreptului de autodeterminare a naţiunilor, pentru prima oară exercitat de români, aşa cum ţinea să observe Cavour către Vasile Alecsandri. Mi se pare că în evocarea celor petrecute acum 143 de ani trebuie să percepem cele două piscuri egale ale reuşitei noastre: la Iaşi şi Bucureşti, respectiv la 5 şi 24 ianuarie.Faptul că Moldova a fost aceea care a dejucat manevrele antiunioniste care manipulau din afară partizani sinceri, sau simpli mercenari ai vechii stări de lucruri şi că era pregătit votul de la Bucureşti, venea să încununeze un proces demarat cu peste două secole în urmă, odată cu tipărirea Cărţii româneşti de învăţătură a Mitropolitului Varlaam. Odată cu acest eveniment se face pasul hotărâtor în ceea ce cred că poate fi numită “dinamica unităţii româneşti” şi anume, exprimarea explicită a unui proiect urmărit conştient şi vizând pe toţi vorbitorii limbii române. Este lucrarea trudnică a făuririi limbii literare unice ca bază a unei culturi unitare. Predoslovia lui Varlaam, ca şi titlul însuşi al cărţii, conţin acest proiect, născut în Moldova şi dat publicităţii de tiparniţa ieşană a lui Vasile Lupu.Dacă Mihai Viteazul reuşise cu sabia şi diplomaţia să înfăptuiască la 1600 unirea celor trei ramuri ale românităţii, cea intracarpatică şi cele de la est şi sud de Carpaţi, opera lui n-a putut dura, căzând sub loviturile concentrice ale tuturor 
celor pentru care apariţia unei Românii pe muchia dintre secolul al XVI-lea şi al XVII-lea ar fi însemnat negarea tuturor ambiţiilor lor de dominaţie peste întregul spaţiu disputat de marile puteri ale timpului. Dar sămânţa fusese aruncată şi va rodi prin munca generaţiilor care au urmat. Efemerităţii unirii politice, Moldova i-a găsit compensarea prin eternitatea şi trăinicia de granit a unităţii prin cultură. Iar primul pas a fost marcat de apariţia cărţii ce avea să devină cea mai citită şi cea mai răspândită scriere în limba română, timp de două secole. Ea a reuşit să înalţe şi să înnobileze sufletele unui popor care a dispus de aici înainte de un mijloc admirabil de cultivare: “Cartea de învăţătură” a Vlădicii Varlaam, ascultată la strană duminică de duminică, şi an de an, din copilărie şi până la bătrâneţe.Alături de Varlaam, coleg cu el de altfel şi în sfatul domnesc, cronicarul Ureche ne-a dat propria “Carte românească de învăţătură”, prin resuscitarea trecutului Moldovei cu o pană nu mai puţin inspirată. El a aşezat ţara sa în orizontul unităţii româneşti de origine, de limbă şi de “seminţie”.Dar cel care avea să facă din Iaşi şi din Moldova, pentru prima oară, izvorul însuşi al conştiinţei noastre naţionale a fost neîndoielnic Miron Costin. El este primul român care, introducând în vocabular cuvântul NEAM şi teoretizînd în De neamul moldovenilor unitatea tuturor vorbitorilor limbii române, lansa ca argument al existenţei aceleiaşi limbi pentru toţi, o formulare ce dobândeşte astăzi o actualitate stringentă: “Cum vedem, măcar că ne răspundem acum moldoveni, iară nu întrebăm: “Ştii moldoveneşte? Ce “Ştii româneşte?”Miron Costin va fi continuat de Dimitrie Cantemir, a cărui operă va deveni la rându-i temelia “Şcolii Ardelene” în materie de istorie şi conştiinţă românească, iar Marii Ardeleni - Petru Maior în special - vor fi într-un anumit sens educatorii generaţiei unirii, în frunte cu Mihail Kogălniceanu.În felul acesta, ceea ce fusese conştiinţa latentă a romanităţii şi unităţii etnice, atestată de mărturii indiscutabile, a imprimat istoriei noastre din a doua jumătate a mileniului trecut o direcţie constantă spre unitate. Întreg programul generaţiei lui Kogălniceanu, Bălcescu şi Avram Iancu se născuse prin urmare şi a depins numai de timp şi circumstanţe ca el să fie realizat la 1859 şi apoi desăvârşit în 1918. Secretul a constat tocmai în această voinţă şi stăruinţă în realizarea unităţii tuturor celor ce se deprinseră a se considera meniţi unui 
destin comun, unui viitor împreună. Şi în centrul acestui câmp magnetic ce a configurat unitatea noastră s-a aflat Moldova. Înalta conştiinţă civică, patriotică a militanţilor unionişti moldoveni, a fost cel mai bine exprimată de Mihail Kogălniceanu. În discursul său din şedinţa Senatului României de la 1 februarie 1877, el spunea: “Moldova cunoştea mai dinainte că ea era chemată să facă sacrificii pe altarul patriei; că ea trebuia să renunţe la individualitatea sa istorică şi politică; că trebuia să renunţe chiar la avantagiile materiale ce-i dă un centru politic! Acea generaţiune nu se uită că, cu strămutarea reşedinţei, proprietăţile aveau să scază pre jumătate; ea totuşi nu s-a gândit la nici unul din aste neajunsuri personale şi materiale cari decurgeau din contopirea unei ţări, din strămutarea centrului şi activităţei politice la un alt punct depărtat. Bătrâna generaţiune moldoveană n-a avut în vedere decât mărirea şi binele naţiunei române; şi toţi modovenii, pot zice mai în unanimitate, au cerut Unirea. Dar totuşi acea generaţiune avea o pretenţiune; ea vrea ca vechea capitală a Moldovei, dacă îşi perdea titlu de reşedinţă domnească, de scaun al domniei, totuşi să rămână sau să devină reşedinţa, scaunul ştiinţei, care şi aceasta este o domnie! Astfel şi domnul, şi guvernul, şi deputaţii, şi ţara, toţi ne ziceam: În locul palatului domnesc să ridicăm palatul ştiinţei, în locul domnului să punem inteligenţa, în locul marelor autorităţi administrative, financiare, militare, 
cari au să se strămute, să punem şcoalele cele mari, să punem facultăţile, în locul guvernului din Iaşi să ridicăm universitatea din Iaşi”.Acest adevărat testament naţional, lăsat de unul dintre cei mai prodigioşi artizani ai unirii, are o vie semnificaţie în actualitate. El ne relevă legătura indisolubilă dintre actul unirii şi cultură, dintre valorile morale, politice şi sociale ale acesteia şi întreaga noastră spiritualitate.Cultura a pregătit şi a însoţit unirea, iar unirea, la rândul ei, a fost realitatea şi suportul de fapt al propăşirii prin cultură, prin ştiinţă şi educaţie a neamului nostru.Aceasta cred că este una din lecţiile unirii şi a marilor ei bărbaţi, lecţie pe care se cuvine s-o reţinem şi căreia suntem datori să-i aducem proba pe măsură a faptelor noastre.Onorată asistenţă,Am ţinut să evoc această “permanenţă” a istoriei noastre moderne - unirea şi unitatea - pentru că, în ultima vreme, ea a devenit obiectul unor atacuri sistematice şi concentrice, urmărindu-se destrămarea sufletească mai înainte de a se trece la destrămarea politică a statului român. De fapt, ceea ce se urmăreşte este surparea acestui edificiu la care au trudit atâtea generaţii, şi tocmai de aceea am ţinut să afirm - şi o reafirm aici - că noi n-am încheiat încă procesul de consolidare a statului naţional, ca să admitem sfărâmarea lui în numele unui aşa-zis “stat regional”, al cărui singur scop, prea străveziu spre a înşela, este revenirea la situaţia dinainte de Unire. Dacă pe Mihai Viteazul l-au lichidat atunci, la Turda, iar acest lucru era în spiritul acelor vremuri violente, acum împotriva noastră sunt folosite armele sofisticate ale unei epoci specializate din nefericire mai degrabă în destrămări de state, decât în mari construcţii menite să asigure bunăstarea şi convieţuirea paşnică. Singura noastră linişte, care nu trebuie să devină însă nepăsare sau neputinţă, ne-o dă faptul că în timp ce dinamica unităţii româneşti vine din adâncul veacurilor, “dinamica destrămării” ne este indusă artificial şi este servită de instrumente cu puţine şanse de a copleşi temeiurile unităţii noastre. De altfel, lupta cu statul unitar român şi cu spiritul unirii nu este nouă, şi poate că ar trebui să stăruim mai mult asupra încercărilor de a desface, imediat după înfăptuire, chiar unirea din 1859.Aş vrea să închei semnalând o problemă şi trimiţând la un text mult mai interesant decât “memorandumul” care a stârnit recent atâta vâlvă, nu atât prin ceea ce spune, ci prin modul în care acesta 
este folosit împotriva unităţii poporului român.Se încearcă evident internaţionalizarea acestei probleme, a “regionalizării” României, folosind drept argument “spiritul construcţiei europene”. Acesta este un fals argument: nu construieşti ceva începând prin distrugerea temeliilor acelei construcţii. Europa unită, federală sau nu, va fi o construcţie a statelor naţionale, cadru firesc de manifestare a democraţiei şi garantul drepturilor şi libertăţilor cetăţeneşti. Statele naţionale, şi nu inventate sau reinventate regiuni, sunt purtătoarele suveranităţii şi legitimităţii care vor oferi stabilitate şi trăinicie proiectului european.Adoptând moneda unică, euro, s-a făcut un pas important pe calea construirii unei identităţi europene, complementară identităţilor naţionale şi însoţitoare a lor. Această identitate europeană este bazată pe un set de valori pe care noi, românii, le recunoaştem, ni le însuşim şi suntem decişi să le promovăm şi apărăm.În fond, proiectul nostru unionist împlinit la 24 ianuarie 1859 este fructul epocii luminilor şi valorilor răspândite în lume de cele două revoluţii care au marcat dezvoltarea modernă a lumii capitaliste: revoluţia americană şi revoluţia franceză. Ambele proiecte au fost integratoare, au construit naţiuni, sisteme politice şi economice, au edificat democraţii şi au dat conţinut noţiunii de cetăţean.Mi se pare nefiresc acum ca oamenii care trăiesc şi se afirmă în România să se ofere voluntari pentru a pune în operă un proces opus tendinţelor 
de integrare, prin stimularea egoismelor economice şi particularismelor identitare. Ca şef al statului nu pot să nu condamn astfel de atitudini care ignoră realităţile şi doresc disoluţia statului naţional unitar român.Dacă este să dovedim originalitate în proiectarea procesului de descentralizare administrativă, “Localismul creator” ar fi o direcţie de urmat. Este conceptul pe care un mare intelectual al Iaşilor de acum câteva decenii, originar însă din Turnu Severin, profesorul şi academicianul Alexandru Dima, îl opunea explicit regionalizării încă din 1935 şi care mi se pare că răspunde perfect nu numai realităţilor dezvoltării noastre istorice, ci şi momentului actual. Programului de afirmare creatoare deplină a tuturor ţinuturilor româneşti, recomandat în 1935 de Alexandru Dima, îi urmează într-o anumită măsură şi acţiunea noastră, inaugurată aici, la Iaşi. Vom continua itinerariul nostru la Cluj, Timişoara, Craiova şi Constanţa, finalizându-l prin Forumul Naţional al Culturii - în iunie.Avem convingerea că pentru a-şi regăsi marile sale tradiţii, între care şi această capacitate de a-şi împleti specificităţi locale într-o mare simfonie naţională, nu este nevoie ca poporul român să-şi arunce peste bord istoria şi câştigurile plătite atât de scump şi cu atâta trudă.Vă mulţumesc pentru privilegiul de a putea rosti aceste gânduri aici, în Aula Universităţii ieşene - fondată în 1860 - după actul Unirii Principatelor, aşa cum gândea Mihail Kogălniceanu, şi care poartă numele lui Alexandru Ioan Cuza - simbolul Unirii.

Doamnelor şi domnilor,Stimaţi participanţi la Forum,Dragi prieteni,Vă încredinţez de atenţia şi interesul deosebit pe care le acord Forumului dumneavoastră, eveniment naţional reprezentativ al mediului asociativ românesc.Împărtăşesc pe deplin convingerea dumneavoastră că societatea civilă constituie, pentru autorităţile centrale şi locale ale oricărui stat democratic, o sursă indispensabilă de experienţe, expertiză şi informaţii democratice. Mediul asociativ este un spaţiu propice pentru inovare, schimbare şi dezvoltare instituţională, pentru reprezentativitate locală şi servicii comunitare, fiind - prin toate acestea - un important suport al dezvoltării democraţiei participative.Organizaţiile neguvernamentale oferă şi consolidează reţele de servicii publice, în mod special acolo unde guvernele şi pieţele libere nu reuşesc să le asigure într-un mod corespunzător. Organizaţiile neguvernamentale intervin în favoarea comunităţilor celor mai vulnerabile, sprijină pe cei oprimaţi şi marginalizaţi, pe cei excluşi, promovând, totodată, transparenţa şi responsabilizarea în procesele de decizii. În multe ocazii, organizaţiile neguvernamentale s-au străduit să ofere oportunităţi viabile pentru a asigura un minim necesar supravieţuirii ori au reuşit să promoveze drepturile omului şi să îmbunătăţească rezultatele instituţiilor publice.În ultimii ani, guvernele şi instituţiile internaţionale au înţeles că o mare parte din eforturile, pe plan local, pentru diferite politici economice şi sociale, implică o necesară contribuţie din partea organizaţiilor neguvernamentale, mai ales în domenii precum sunt drepturile omului, sănătatea publică, libertatea de exprimare ş.a. Nimeni nu cred că mai poate să gândească astăzi un program coerent de dezvoltare fără sprijinul mediului asociativ şi fără mecanismele de consultare şi de evaluare iniţiate şi specifice acestuia.Deşi societatea civilă s-a dezvoltat mult în ultimii doisprezece ani în România, ea se află acum într-o fază nouă de repoziţionare şi de redimensionare.În ediţiile sale anterioare, Forumul Naţional al Organizaţiilor Neguvernamentale a adoptat un număr de rezoluţii şi a stabilit măsuri de implementare a acestora. În aceste rezoluţii sunt specificaţi paşii şi etapele pe care trebuie să le parcurgă sectorul societăţii civile în România, pentru a atinge un standard de dezvoltare durabilă. Aceste etape nu pot fi parcurse decât prin consolidarea şi dezvoltarea parteneriatelor dintre mediul asociativ, instituţiile publice şi 
cele private.În decembrie 1999, Uniunea Europeană a luat decizia de a începe negocierile de aderare cu ţara noastră. În Rapoartele sale anuale şi, în special, în cel pe anul 2001, s-a evidenţiat că România a făcut progrese semnificative spre integrare. Pentru accelerarea acestui proces, rolul societăţii civile şi al organizaţiilor neguvernamentale este indispensabil.Drumul spre Europa trece printr-o serie de etape în care societatea românească va promova şi va integra noi reguli, noi tehnologii, noi formule de cooperare, noi instituţii. În acest sens, vor apărea şi se vor dezvolta o serie întreagă de modalităţi şi de organizaţii care să reprezinte interlocutorii din România ai partenerilor europeni. Iar aceşti parteneri nu înseamnă numai Comisia Europeană ori Parlamentul European, ci sute, mii de grupuri organizaţionale, sindicate, asociaţii profesionale, reprezentanţi regionali, fundaţii etc.De aceea, pe viitor, interesele actorilor locali, naţionali, vor putea fi apărate numai printr-o coalizare la nivel european cu actori similari europeni, din mediul asociativ şi nu numai.În acest efort, societatea civilă trebuie să devină un spaţiu eliberat de prejudecăţi şi ideologii, desprins de orice interese partizane sau de grup, facilitând, cu înţelepciune şi profesionalism, schimburile de informaţii, cunoştinţe, opinii şi idei - toate acestea fiind elementele constitutive primordiale pentru arhitectura şi substanţa construcţiei democratice.În această privinţă, consider sugestivă 
aprecierea pe care secretarul general al ONU, Koffi Annan, a inclus-o în discursul său la primirea Premiului Nobel pentru Pace: “Naţiunile Unite au lucrat în trecut numai cu guvernele. Acum însă ştim că pacea şi prosperitatea nu pot fi obţinute decât prin parteneriate cu guverne, organizaţii internaţionale, comunităţi ale oamenilor de afaceri şi societatea civilă. În lumea de astazi depindem unul de celălalt”.Într-adevăr, în lumea de astăzi depindem - mai mult ca oricând - unul de celălalt. De aceea, consider că Forumul Naţional al Organizaţiilor Neguvernamentale oferă un prilej ideal pentru a reflecta împreună la viitorul cooperării şi parteneriatelor în spaţiul democratic al ţării noastre, dând extensie mediului asociativ românesc, până la dimensiunile tuturor celor care au ceva bun de spus şi de făcut pentru viitorul României!Vă doresc succes!

Domnule Decan al Corpului diplomatic,Domnule Prim-ministru,Domnilor preşedinţi ai Senatului şi Camerei Deputaţilor,Onoraţi membri ai Corpului diplomatic,Doamnelor şi domnilor,Este pentru mine o deosebită plăcere şi o onoare să mă adresez dumneavoastră cu prilejul tradiţionalei întâlniri de la început de an. Prezenţa dumneavoastră aici este un semn al bunelor relaţii existente între România şi ţările dumneavoastră.Doresc să vă adresez tradiţionala urare de “La Mulţi Ani!” şi să vă mulţumesc pentru eforturile susţinute în favoarea dezvoltării şi consolidării relaţiilor între ţările pe care dumneavoastră le reprezentaţi la Bucureşti şi ţara noastră.În ultimii ani am asistat la o schimbare profundă a conţinutului activităţilor reprezentanţilor diplomatici. De la acţiuni cu caracter preponderent protocolar s-a ajuns la acţiuni concrete în favoarea mai bunei cunoaşteri reciproce, a dezvoltării schimburilor economice şi culturale, la construirea unor noi instrumente şi mecanisme ale bunei înţelegeri între state.Împărtăşim cu toţii aceleaşi valori: democraţie, respectul drepturilor şi libertăţilor cetăţeneşti, al identităţilor minoritare, toleranţa. Credem cu toţii că soluţiile pentru rezolvarea crizelor pot fi găsite doar prin dialog şi cooperare, nu prin confruntare. Avem cu toţii aceleaşi obiective: să ne dezvoltăm în pace şi în stabilitate, să asigurăm securitatea şi prosperitatea naţiunilor noastre, să facem faţă sfidărilor globalizării şi ale progreselor tehnologice, să păstrăm sănătatea planetei.Lumea tot mai interdependentă în care trăim impune construirea unor relaţii cât mai bune între state, cunoaşterea şi respectul reciproc al intereselor legitime ale fiecărui stat, condiţii esenţiale pentru asigurarea unui viitor mai paşnic şi mai prosper pentru toţi. Sunt bucuros să văd din partea ţărilor pe care dumneavoastră le reprezentaţi aici un interes tot mai mare faţă de România, faţă de eforturile ei de dezvoltare economică şi de modernizare instituţională, faţă de priorităţile ei de politică internă şi externă.Recunosc cu plăcere printre dumneavoastră o serie de prieteni entuziaşti ai României, care au susţinut cu putere şi fără condiţii cauza României în lume. Vă suntem recunoscători şi vă asigurăm, aşa cum asigur pe toţi prietenii şi partenerii României, că eforturile lor sunt înţelese şi apreciate de poporul român.În anul care s-a scurs de la precedenta noastră întâlnire, România a făcut progrese importante în câteva domenii considerate esenţiale pentru succesul 
amplului proces de transformare structurală a economiei şi societăţii româneşti. Deşi echilibrele din economie sunt încă fragile, creşterea PIB, a producţiei industriale şi agricole, a exporturilor şi continuarea procesului deflaţionist pe parcursul întregului an ne dau speranţe pentru o evoluţie asemănătoare anul acesta. Dorim să continuăm susţinerea creşterii economice, în condiţiile menţinerii echilibrelor macroeconomice şi îndeplinirii criteriilor de performanţă convenite în acordurile cu FMI şi cu Banca Mondială.Principala noastră preocupare o reprezintă asigurarea suportabilităţii sociale a reformelor şi reducerea sărăciei din societatea românească. Sărăcia produce instabilitate şi violenţă socială exclude şi marginalizează, dar mai ales pune sub semnul întrebării demnitatea omului, solidaritatea naţională şi socială - condiţii necesare României pentru a-şi atinge obiectivele strategice: dezvoltare economică şi socială durabilă, integrare europeană şi euro-atlantică.Pentru noi toţi este tot mai evidentă legătura dintre democraţie şi dezvoltare. Am acţionat şi suntem ferm hotărâţi să acţionăm şi de acum încolo pentru consolidarea şi întărirea democraţiei în România, pentru implicarea mai activă a cetăţenilor şi a reprezentanţilor societăţii civile în procesul de structurare a politicilor publice. De asemenea dorim să obţinem un cât mai mare sprijin din partea cetăţenilor în lupta împotriva corupţiei şi birocraţiei, două rele care subminează autoritatea statului şi 
încrederea oamenilor în virtuţile guvernării democratice.Ca şef al statului, sprijin fără ezitare măsurile luate de Guvern pentru combaterea corupţiei şi pentru construirea bunei guvernări, bazate pe domnia legii şi pe respectul instituţiilor, pe reguli clare şi simple, pe transparenţă şi pe responsabilitatea factorilor politici şi administrativi.Dorim să construim o societate tolerantă, solidară, să combatem ferm orice formă de discriminare, de intoleranţă, de xenofobie şi de antisemitism, o societate care, acceptând şi integrând noul, îşi apără şi îşi îmbogăţeşte tradiţiile. Vrem să fim un exemplu de democraţie şi de stabilitate într-o zonă încă traumatizată de conflicte sângeroase, care nu şi-a găsit pe deplin liniştea şi calea spre împăcarea cu trecutul recent.Ştiu că nu va fi uşor să ne atingem obiectivele economice şi sociale propuse. Lumea se află sub ameninţarea unei recesiuni globale, şi este nevoie de eforturile tuturor, dar în special de coordonarea marilor puteri industriale şi a organismelor financiare internaţionale, pentru a împiedica repetarea unor crize economice care au afectat economia mondială.România este conştientă de aceste condiţionări şi de aceea este hotărâtă să promoveze politici bugetare şi fiscale prudente, care să asigure continuarea creşterii economice, menţinerea puterii de cumpărare a cetăţenilor, pacea socială. Economia românească trebuie să-şi sporească semnificativ productivitatea şi capacitatea concurenţială, din perspectiva integrării în piaţa unică a Uniunii Europene. Sunt pe deplin convins de capacitatea actualei echipe guvernamentale de a găsi răspunsuri adecvate acestor probleme şi de a colabora cu toate forţele politice responsabile din ţară. România a dovedit că are resursele şi determinarea de a ieşi din conul de umbră în care intrase şi de a se regăsi în cel mai scurt timp printre ţările europene cu ritmuri susţinute de dezvoltare.Doamnelor şi domnilor,În planul politicii externe, în care Constituţia acordă şefului statului român un rol important şi o mare răspundere, obiectivele strategice ale României rămân aceleaşi:integrarea în structurile europene şi euro-atlantice;adâncirea cooperării cu vecinii şi cu ţările din Europa Centrală, din Balcani şi din arealul Mării Negre, care au constituit dintotdeauna zone de interes major pentru noi;consolidarea şi extinderea parteneriatului strategic cu Statele Unite ale Americii.Dezvoltarea relaţiilor cu toate statele.Atentatele de la 11 septembrie au adăugat acestor priorităţi 
lupta împotriva terorismului, care s-a transformat într-o ameninţare globală. Acestei ameninţări nu-i vom putea face faţă decât prin acţiunea solidară a tuturor ţărilor democratice. Principiile şi valorile în care credem trebuie apărate, prin acţiunea convergentă a tuturor.Să nu ignorăm însă realităţile care pot da naştere violenţelor sociale şi unor viitoare focare de instabilitate: sărăcia, lipsa educaţiei, a unor îngrijiri medicale adecvate, imposibilitatea accesului la resurse esenţiale, precum apa, hrana, energia. Problema subdezvoltării este una reală şi urgentă, şi trebuie ca împreună să găsim soluţii raţionale şi resurse pentru micşorarea decalajelor de dezvoltare.Reuniunea de la Johanesburg dedicată problemelor dezvoltării durabile ne oferă o bună oportunitate pentru a acţiona solidar în direcţia reducerii sărăciei în lume. De asemenea cred că Sesiunea specială a ONU dedicată problemelor copiilor poate contribui la efortul de construire a unei lumi mai prospere şi mai echitabile, în special pentru tânăra generaţie.Evoluţiile din ultimii ani pe scena mondială pun în evidenţă necesitatea reformării instituţiilor cu vocaţie globală, cât şi pe cea a reglementării proceselor de mondializare economică. Trebuie să definim mai bine obiectivele şi atribuţiile ONU, ale Organizaţiei Mondiale a Comerţului, ale Fondului Monetar Internaţional şi ale Băncii Mondiale. Societatea civilă, pe cale de globalizare, la rândul ei, cere cu putere acest lucru, şi aceste cereri nu pot 
rămâne fără un răspuns adecvat. Pe lângă dimensiunea sa economică, globalizarea trebuie să aibă atât o dimensiune politică, legitimată democratic, cât şi una socială. Doar astfel pot fi atenuate efectele negative în plan social şi de mediu ale procesului, efecte care devin penalizante pentru tot mai multe ţări. România este gata să-şi asume responsabilităţi şi să contribuie activ la acest proces de definire a conţinutului reformelor necesare acestor instituţii.De asemenea, dorim să participăm activ la efortul de definire a principiilor care vor sta la baza reformelor instituţiilor Uniunii Europene. Extinderea şi primirea de noi membri este un proces ireversibil, care ridică însă o serie de probleme. România, ca şi alte ţări candidate, reprezintă o parte a acestor probleme, şi găseşte firesc să fie o parte a soluţiei la problemele lărgirii.Introducerea monedei unice a arătat cetăţenilor europeni că atunci când există o voinţă fermă şi o acţiune susţinută, când obiectivele sunt clar definite, nu există obstacole peste care să nu se poată trece. Această reuşită ne face să fim optimişti în privinţa viitorului continentului nostru. Construirea unei identităţi europene a început, şi se bazează pe un set de valori pozitive recunoscut şi acceptat.Românii simt, mai puternic decât oricând, că sunt parte a acestui proces. Prin acordarea dreptului de liberă circulaţie în spaţiul Schengen, frontierele estice ale României devin practic frontierele estice ale Uniunii Europene. Ne vom îndeplini cu seriozitate şi hotărâre angajamentele luate şi vom securiza frontierele, pentru a combate imigraţia ilegală, traficul de oameni şi de stupefiante, de arme şi spălarea de bani. Vom colabora strâns cu partenerii noştri europeni, cărora le mulţumim pentru ajutorul acordat în reformarea instituţiilor de control al frontierelor şi în introducerea unor proceduri adecvate acestui scop.România consideră că NATO rămâne în actuala conjunctură internaţională cea mai puternică şi mai credibilă structură de securitate colectivă. Dorim să devenim membri cu drepturi depline ai NATO şi credem că România are şanse importante să fie invitată să adere cu prilejul summit-ului de la Praga. Credem că modul în care ţara noastră a înţeles să-şi asume o serie de responsabilităţi, acţionând ca un membru de facto al Alianţei după 11 septembrie 2001 pledează în favoarea noastră. Vom fi prezenţi în Afganistan cu un detaşament de menţinere a păcii, ca un semn al seriozităţii angajamentului nostru şi ca o dovadă 
a schimbărilor pozitive din structura Armatei Române.Vom acorda în continuare aceeaşi atenţie relaţiilor cu vecinii noştri, vom intensifica acţiunile de cooperare în structurile regionale şi în cadrul Pactului de Stabilitate în Balcani.Politica externă a României este una activă şi nediscriminatorie. Dorim să avem relaţii bune cu toate ţările, indiferent cărui spaţiu geografic aparţin ele. Important este să privim cu seriozitate viitorul şi să acţionăm cu bună credinţă în respectarea principiilor dreptului internaţional şi a angajamentelor asumate.Experienţa pozitivă a preşedinţiei româneşti a OSCE ne întăreşte încrederea în virtuţile diplomaţiei preventive, a acţiunilor concertate în favoarea păcii şi stabilităţii la nivel continental şi global.Doamnelor şi domnilor,Permiteţi-mi să închei această alocuţiune mulţumind încă o dată şefilor de stat şi de guvern care au transmis felicitări şi mesaje cu prilejul Zilei Naţionale a României.Sunt sigur că relaţiile de cooperare existente între România şi ţările pe care le reprezentaţi la Bucureşti se vor dezvolta armonios în următorii ani. Acest lucru este în beneficiul popoarelor noastre, al păcii şi colaborării internaţionale.Urez popoarelor dumneavoastră să se bucure de cât mai multă pace, prosperitate şi fericire. Vă urez dumneavoastră personal sănătate, îndeplinirea tuturor dorinţelor şi succes deplin în activitatea dumneavoastră diplomatică.Vă mulţumim pentru atenţie.

Stimaţi oaspeţi,Onorată asistenţă,Doamnelor şi domnilor,Am ţinut să marcăm împreună, în acest cadru solemn, activitatea desfăşurată, de reprezentanţii noştri, anul trecut în perioada Preşedinţiei în exerciţiu a OSCE, precum şi participarea în operaţiunile de menţinere a păcii.Am ţinut, de asemenea, să exprimăm înalta noastră apreciere pentru profesionalismul şi dăruirea celor angajaţi în aceste misiuni prin distincţii de stat.România s-a aflat anul trecut şi continuă să se afle într-un moment fast al istoriei, pe care trebuie să îl valorifice cu înţelepciune.Paralel cu menţinerea opţiunii ferme pentru integrarea în structurile euro-atlantice şi intensificarea eforturilor în această direcţie, una din priorităţile de politică externă ale României în cursul anului de-abia încheiat a fost exercitarea responsabilităţilor preşedinţiei OSCE, organizaţie ce a oferit un cadru specific pentru promovarea intereselor naţionale ale României în domeniul securităţii şi stabilităţii, pentru afirmarea ţării noastre ca factor de stabilitate în zonă, pentru valorificarea avantajelor şi prevenirea unor eventuale implicaţii negative ca urmare a situaţiei sale geostrategice, între două zone caracterizate prin tensiune sau conflict.Asumarea preşedinţiei OSCE a evidenţiat importanţa pe care România o acordă acestei organizaţii, la constituirea şi dezvoltarea căreia şi-a adus o contribuţie specifică. Numele unor iluştri reprezentanţi români, precum regretatul Ambasador Valentin Lipatti, sunt strâns legat de elaborarea Actului Final de la Helsinki.Pentru România, preşedinţia în exerciţiu a constituit o oportunitate deosebită de a-şi consolida credibilitatea şi prestigiul nu numai în cadrul OSCE, dar şi în spaţiul euro-atlantic.România a acţionat, cu tenacitate, pe parcursul câtorva ani pentru promovarea candidaturii sale la această funcţie, iar după acceptarea acesteia, la Summit-ul OSCE de la Istanbul, 1999, pentru asigurarea condiţiilor politice şi organizatorice pe care le implică exercitarea optimă a mandatului. În acest sens a existat mereu consensul tuturor forţelor politice din ţară. Le mulţumesc, deci, unora dintre oaspeţii noştri de azi, foşti demnitari, pentru a fi fost parte a acestor eforturi.Mandatul României la preşedinţia OSCE a coincis cu intrarea organizaţiei într-o fază nouă, marcată de evoluţii din spaţiul euro-atlantic, care au impus acţiuni şi eforturi energice, reclamate de necesitatea unor clarificări privind rolul actual şi viitorul organizaţiei.În momentul asumării 
preşedinţiei în exerciţiu a OSCE, România era conştientă de responsabilitatea care i-a fost încredinţată şi hotărâtă să îndeplinească misiunea care i-a revenit. Pe parcursul întregului an, nu a fost precupeţit nici un efort pentru a îndeplini cu eficienţă rolul asumat, prin cooperare şi sprijin din partea statelor participante, a instituţiilor şi misiunilor OSCE.Modul pragmatic în care România s-a pregătit pentru asumarea preşedinţiei a contribuit la sporirea încrederii în capacitatea sa de a-şi onora răspunderile asumate.În ansamblu, preşedinţia română a fost apreciată pentru modul în care a acţionat în exercitarea acestui mandat, fapt evidenţiat elocvent la reuniunea Consiliului Ministerial al OSCE. A fost subliniat modul dinamic în care a acţionat preşedinţia română, precum şi faptul că priorităţile şi obiectivele sale au răspuns interesului general.Prin acţiunile sale perseverente, prin promovarea pragmatică şi realizarea obiectivelor propuse, preşedinţia română şi-a îndeplinit cu succes responsabilităţile asumate. Un moment politic important l-a constituit reuniunea de la Bucureşti a Consiliului Ministerial, mai ales prin participarea unui număr record de miniştri de externe şi adoptarea unor documente de substanţă.Onorată asistenţă,Doamnelor şi domnilor,Participarea cu succes a personalului civil şi a militarilor români în misiuni de menţinere a păcii a confirmat şi capacitatea de acţiune a României, contribuind la relansarea proceselor de pregătire a ţării pentru 
integrarea în structurile europene şi euro-atlantice.România a început să participe la operaţiuni ONU de menţinere a păcii în aprilie 1991, cu 10 ofiţeri observatori militari, la Misiunea de Observare din Irak-Kuweit (UNIKOM). În prezent, România este angajată în operaţiuni ONU de menţinere a păcii în Irak-Kuweit, Bosnia-Hertegovina, Kosovo, R. D. Congo, Timorul Oriental, Etiopia-Eritreea şi Afghanistan.Această participare situează România pe locul 43 în lista celor 89 state contributoare la Operaţiunile ONU de Pace. Cu toate că numărul actual de români desfăşuraţi în operaţiuni de menţinere a păcii este mai mic, contribuţiile anterioare la operaţiuni de anvergură, precum cele din Somalia şi Angola au conferit deja României o vizibilitate meritată, precum şi prestigiu în cadrul sistemului Naţiunilor Unite.Examinând rezultatele obţinute de România în misiunile de menţinere a păcii, putem afirma, cu fruntea sus, că am trecut acest test cu succes, relansând sau extinzând procese şi evoluţii benefice pe plan internaţional.Din savanele Africii până în munţii Bosniei Herţegovina şi ai Albaniei, din nisipurile Orientului Mijlociu şi până în Caucaz, militarii şi civilii români au purtat cu demnitate drapelul ţării noastre, acţionând cu profesionalism, ajutând populaţia civilă afectată de ororile războaielor trecute, legând prietenii trainice cu camarazii lor din alte armate.Adresez calde felicitări tuturor celor care au participat în aceste misiuni din partea României.Aş dori, totodată, să aduc un pios omagiu acelora care nu se mai află printre noi, jertfiţi pe câmpul de onoare al luptei pentru pace.Angajamentul deplin al acestor oameni continuă şi în aceste momente când ameninţările la adresa păcii au devenit mai complexe, mai dificil de controlat şi mai perfide. Să nu uităm deviza lor: “Onoare şi Patrie!”Permiteţi-mi să închei prin a mulţumi tuturor celor care au contribuit la materializarea acestor succese ale României, printr-un efort imens, tenace, adesea anonim, făcând faţă unor condiţii dificile, dar cu un înalt devotament şi simţ de responsabilitate.Încă o dată, felicitări!Vă mulţumesc pentru atenţie. 

Înalţi repezentanţi ai structurilor de sigurantă naţională,Doamnelor şi DomnilorAm primit cu plăcere invitaţia de a fi prezent la festivitatea deschiderii cursului post universitar de conducere strategică în domeniul securităţii şi apărării naţionale, organizat de Colegiul Naţional de Apărare şi de a mă adresa dumneavoastră, cursanţilor seriei a 11-a ai acestei prestigioase instituţii de învăţământ. Colegiul Naţional de Apărare împlineşte în acest an un deceniu de când funcţionează în spaţiul academic naţional, cu rezultate notabile şi recunoscute pe plan intern şi extern.Imediat după revoluţie s-a simţit nevoia formării unei noi clase politice, a unei noi generaţii de conducători în toate domeniile de activitate. Armata a fost printre primele instituţii care a făcut paşi concreţi în această direcţie.De zece ani încoace, Colegiul Naţional de Apărare a format noi generaţii de specialişti cu temeinice cunoştinţe politico - militare, oameni care sunt în măsură să analizeze cu obiectivitate realităţile şi nevoile societăţii româneşti şi care pot gândi şi acţiona pentru redresarea şi pentru dezvoltarea ei durabilă şi stabilă. Colegiul Naţional de Apărare a oferit clasei politice, armatei şi societăţii civile, politicieni, comandanţi, manageri şi formatori de opinie mai performanţi şi mai bine pregătiţi să apere şi să promoveze valorile democraţiei, drepturile şi libertăţile cetăţeneşti, demnitatea umană şi identitatea noastră naţională, în context european şi euroatlantic.Ca de fiecare dată, şi astăzi, acest moment îşi are semnificaţia sa distinctă, prilejuind reunirea, în acelaşi cadru a reprezentanţilor celor mai importante instituţii ale statului român cu responsabilităţi în domeniul securităţii şi apărării naţionale, a reprezentanţilor corpului diplomatic străin, mass-media şi absolvenţilor seriilor anterioare cărora le adresez salutul meu.Evenimentul de astăzi este o demonstraţie elocventă de democraţie şi de deschidere, prin faptul că cele 80 de personalităţi aparţin tuturor structurilor societăţii româneşti actuale : politice, economice, militare şi civile. Cum altfel poate fi înţeleasă prezenţa în aceeaşi bancă şi în aceeaşi sală a reprezentanţilor Administraţiei Prezidenţiale şi ai Casei Regale de Hohenzollern asistaţi de reprezentanţii societăţii civile, structurilor guvernamentale şi organizaţiilor neguvernamentale, partidelor de la putere şi din opoziţie, ai minorităţilor naţionale reprezentative, generali şi colonei cu funcţii importante în apărarea 
naţională şi ordinea publică, în justiţie, reprezentanţi ai bisericii ortodoxe. La fel de firească şi de semnificativă în acelaşi timp, mi se pare prezenţa în sală a reprezentanţilor militari ai unor state membre ale N.A.T.O.Sunteţi o promoţie privilegiată. Din 18 decembrie 2001 Parlamentul a validat noua Strategie de Securitate Naţională, document menit să garanteze democraţia şi libertăţile fundamentale, să asigure o dezvoltare economică şi socială susţinută şi durabilă, aderarea la NATO şi integrarea în Uniunea Europeană. Dumneavoastră veţi face din acest document, obiect de studiu, de analiză critică şi veţi gândi modalităţile de aplicare, convingând şi pe alţii să o facă. Datoria noastră de acum înainte este de a găsi soluţii pentru rezolvarea problemelor care rezultă din prevederile ei. In următoarele două luni se vor definitiva Carta albă şi Strategia militară a României, documente care completează paleta acţiunilor menite să asigure, printre altele, securitatea şi apărarea naţională.Se suprapune cu desfăşurarea cursului şi poate constitui şi pentru dumneavoastră o lecţie deosebit de utilă evaluarea la care România, structurile de apărare şi ordine publică, de fapt, întreaga societate, vor fi supuse de către structurile de conducere ale N.A.T.O., unui test esenţial pentru promovarea candidaturii României la NATO pentru 2002.Anul trecut, România a reuşit să-şi câştige credibilitatea în mediile internaţionale. Am dovedit capacitatea de a gestiona coerent şi cu mai multă 
eficienţă procesele de reformă economică, socială şi administrativă, relansarea economiei şi politica externă, conform obiectivelor propuse. Acum, avem datoria să promovăm continuu, argumentat şi coerent toate aceste realizări către partenerii din NATO.Desigur, admiterea în NATO depinde de evoluţia ansamblului vieţii politice, economice şi sociale din România. Efortul de aderare este al Preşedintelui, al Parlamentului şi Guvernului, al agenţiilor guvernamentale, al fiecăruia dintre noi. Ne-am asumat costurile şi obligaţiile integrării din dorinţa de a oferi societăţii româneşti stabilitate şi prosperitate. Acest lucru este cu atât mai necesar acum, când ne confruntăm cu o nouă ameninţare la nivel global; terorismul, care neagă valorile democraţiei, nesocoteşte drepturile şi libertăţile cetăţeneşti, aduce atingere demnităţii omului.Combaterea terorismului este concepută astăzi ca fiind posibilă printr-o abordare pe mai multe planuri - economic, social, politic, diplomatic . Am greşi dacă am miza în exclusivitate pe soluţii militare, chiar susţinute de o serie de aranjamente politice mai mult sau mai puţin conjuncturale, cu atât mai mult cu cât terorismul actual are o serie de caracteristici care ne obligă să ţinem cont permanent de climatul socio-economic al fiecărei ţări, de soliditatea sistemelor democratice, de tratamentul acordat diverselor minorităţi şi de eficienţa combaterii actelor de corupţie şi de birocraţie. Aş spune că buna guvernare este o armă cu mult mai utilă în prevenirea şi combaterea tentaţiilor de recurgere la acte teroriste ca mijloace ale luptei politice şi ca vector de promovare a unor interese specifice.Doamnelor şi domnilor !Sunt bucuros că am avut prilejul să particip la deschiderea cursurilor Colegiului Naţional de Apărare şi îmi exprim convingerea că printr-o aprigă, dar constructivă luptă de idei veţi contribui la găsirea de noi soluţii pentru abordarea securităţii naţionale de pe palierul ştiinţei şi responsabilităţii. Merită efortul !Vă doresc succes şi aştept invitaţia dumneavoastră pentru prezentarea şi dezbaterea unor teme de interes în domeniul securităţii statului, cu credinţa că vom avea de câştigat cu toţii.

Mă bucur ca, la începutul acestui an, când vom sărbători pe plan naţional două evenimente culturale importante: împlinirea unui veac şi jumătate de la naşterea lui I.L.Caragiale şi de la inaugurarea Teatrului Naţional din Bucureşti, să vă fiu alături şi să mă consider unul dintre participanţii la această Sesiune academică. Este firesc ca ea să se desfăşoare la Teatrul Naţional, unde destinele instituţiei şi ale scriitorului s-au încrucişat continuu şi unde, de-a lungul istoriei, prin conlucrarea celor mai alese spirite, a luat fiinţă şi s-a dezvoltat o adevărată Academie de teatru. Naţionalul bucureştean, unul dintre cele mai vechi teatre din Europa, inaugurat la 31 decembrie 1852, a fost, chiar de la începuturile sale, mai mult decât o scenă destinată reprezentaţiilor. Pe scena lui s-a creat o dramaturgie naţională, legată de numele lui Alecsandri, Caragiale, Haşdeu, Delavrancea şi, mai târziu, Davilla. Aici s-a deschis cea dintâi şcoală românească de regie, al cărei prim capitol a aparţinut lui Paul Gusty. Şi tot aici s-au format cei mai mari actori de comedie şi de tragedie din secolul XX, începând cu Nottara, Aristizza Romanescu, Grigore Manolescu, Iancu Brezeanu.În 150 de ani de existenţă efectivă, Teatrul Naţional a reuşit să prezinte tot ce este mai semnificativ în repertoriul universal. La întemeierea lui, în primul an, avea un repertoriu compus din piesele lui Voltaire, Moliere, Schiller, Alfieri, şi această predilecţie pentru autori de valoare universală s-a păstrat până astăzi. De-a lungul anilor, Teatrul Naţional şi-a însuşit operele cele mai importante şi nu a încetat nici un moment să promoveze dramaturgia naţională. Oameni de teatru de notorietate ca Victor Eftimiu, Camil Petrescu, Mihail Sorbul, Tudor Muşatescu, Alexandru Kiriţescu, Victor Ion Popa au debutat sub acest acoperiş. Şi tot aici au debutat majoritatea autorilor noştri dramatici de azi.Dacă istoria Teatrului Naţional se confundă în mare parte cu istoria dramaturgiei româneşti, la rândul lor, regizorii şi actorii acestei scene constituie adevărate capitole de istorie a şcolii româneşti de teatru, recunoscută pretutindeni în lume. George Calboreanu, Aura Buzescu, Ion Finteşteanu, Radu Beligan, Carmen Stănescu, Florin Piersic, ori Sică Alexandrescu şi Horea Popescu sunt doar câteva nume care au înnobilat şi încă dau strălucire scenei Naţionalului.Ce ar însemna, însă, istoria Teatrului Naţional fără a semnala aportul remarcabil al directorilor lui, unii dintre cei mai celebri scriitori, 
artişti şi oameni de cultură ai ţării? Să-i amintim pe Ion Ghica şi Camil Petrescu, I.L. Caragiale, pe Alexandru Davilla, Liviu Rebreanu sau Zaharia Stancu, Radu Beligan, Fănuş Neagu, Ion Cojar pentru a înţelege că succesul, dobândit odată cu ieşirea la rampă, se datorează mai ales strategiilor şi iniţiativelor artistice menite a-l determina. Aceasta se poate constata cel mai bine chiar prin exemplul pe care, astăzi, ni-l dă însăşi prima scenă. Cu un an în urmă, director general al Teatrului Naţional a fost numit scriitorul Dinu Săraru. Recunoscut ca unul dintre cei mai importanţi reformatori ai vieţii teatrale în perioada când a condus Teatrul Mic, el a reuşit ca în scurt timp să aducă “nava amiral” a teatrului românesc, cum cu justificată mândrie numeşte Naţionalul, la prestigiul pe care îl merită. Prin programul repertorial, dar şi talentul artiştilor care îi dau viaţă, Naţionalul a devenit cel mai stimat şi mai căutat teatru.În acelaşi timp, el s-a impus cu strălucire în viaţa noastră culturală, devenind punctul de întâlnire nu numai al iubitorilor de teatru, ci în egală măsură, al oamenilor de artă, de ştiinţă, de cultură.Sesiunea academică de astăzi, dedicată lui Caragiale şi onorată de prezenţa unor personalităţi ilustre ale cercetării istorice şi literare, este un exemplu al permanentului interes pentru viaţa şi opera marelui dramaturg, de înţelegere şi cristalizare a direcţiilor specifice spiritualităţii noastre.”Cazul Caragiale” este simptomatic pentru năravurile 
lumii româneşti. Calomniat, acuzat de autorităţi că nu respectă naţia, înlăturat de la Premiul Academiei, târât în nedemne procese de plagiat, ţintă a unor infame atacuri, scriitorul a avut de înfruntat deopotrivă ostilitatea oficialităţilor şi a presei vremii. Numit Director al “Naţionalului” din Bucureşti, el care iubea teatrul mai presus de propria fiinţă şi îl definise drept “o ciudată casă, puternică aproape ca o patrie”, s-a angajat cu pasiune să transforme scena încredinţată lui într-un “focar de mişcare intelectuală”. Şi a trăit durerea de a se vedea contestat cu egală vehemenţă de gazete şi de cei pentru care postul ocupat de el rămânea un post politic. Ostenit sufleteşte de atâta ingratitudine, a luat calea exilului, continuând să penduleze istovitor între noua lui patrie şi România. La doar şaizeci de ani, zbuciumata şi cu atât mai exemplara lui ascensiune spre glorie, acasă şi în exil,se încheia...Astăzi, Caragiale este mândria neamului romanesc. Astăzi ştim că directoratul lui a însemnat un moment de răscruce în istoria Naţionalului bucureştean. Astăzi, pigmeii care l-au denigrat, “chibrite în faţa soarelui”, ca să preiau cuvintele cu care Caragiale a apărat posteritatea lui Eminescu, se topesc în uitare.Felicit conducerea Teatrului Naţional pentru organizarea acestei Sesiuni dedicate ilustrului dramaturg şi menite a inaugura seria manifestărilor din “Anul Caragiale”, în propria lui casă, acolo unde, de drept, îi este locul.Succes deplin lucrărilor!

Domnule Rector,Domnilor membri ai Senatului Universităţii Politehnice,Onorată asistenţă,Doamnelor şi domnilor,Pentru mine, momentul de astăzi este, în primul rând unul emoţional. Ce poate fi mai semnificativ, pentru un om cu formaţie inginerească, decât să trăiască bucuria preţuirii activităţii sale de către o şcoală unde se plămădesc elitele tehnice româneşti? Mă simt onorat şi mişcat de gestul domniilor voastre, pe care îl preţuiesc cu atât mai mult, cu cât vine din partea unei înalte instituţii de învăţământ tehnic, cu ale cărei destine m-am întâlnit încă din tinereţe şi cu care am avut relaţii fructuoase pe când îndeplineam răspunderi administrative la Iaşi. M-au impresionat de atunci ţinuta academică a Politehnicii ieşene, efervescenţa şi climatul spiritual elevat de aici. M-au cucerit spiritul cărturăresc, inventiv, ştiinţific, sensibilitatea, profunzimea şi responsabilitatea corpului didactic şi, nu în ultimul rând, spiritul liber, comunicativ, atât de specific şi necesar dialogului ştiinţific, cultural şi cetăţenesc. N-am putut să nu remarc în vremea aceea, şi apoi de fiecare dată când am avut prilejul, dorinţa de nou, de lucru bine făcut, aplecarea spre performanţă, spre operă temeinică şi durabilă, calităţi emblematice pentru şcoala politehnică de la Iaşi.Activitatea didactică şi ştiinţifică a acestei admirabile şcoli de la Iaşi are în spate o îndelungată şi luminoasă tradiţie - creată de intelectuali de mare valoare, ale căror nume au intrat în patrimoniul ştiinţei şi creaţiei inginereşti naţionale. E destul să-i amintesc pe Gheorghe Asachi, Dragomir Hurmuzescu, Petru Poni, Anastasie Obrejia, Petre Bogdan, Gheorghe Spacu, Cezar Parteni, Cristea Otin, primul rector al Şcolii politehnice de la Iaşi, inaugurată în 1937. Au fost nu doar mari dascăli şi savanţi, ci şi exemplari modelatori de oameni, creatori de şcoli şi de climat spiritual, pătrunşi până la ultima fibră a fiinţei de însemnătatea misiunii lor.Aceste tradiţii au fost continuate cu strălucire de generaţii succesive ale corpului profesoral, care a fost întotdeauna, ca şi azi - îndeosebi prin vârfurile sale - deschizător de orizonturi noi, creator de opere temeinice şi de efervescenţă intelectuală.Port o amintire vie şi o mare stimă figurilor emblematice ale politehnicii ieşene - precum: acad.Cristofor Simionescu, care a ilustrat prin cercetările sale puternica şcoală de chimie ieşană, rector al Politehnicii timp de 20 de ani şi care a făcut cel mai mult pentru dezvoltarea platformei institutului 
- pe malul Bahluiului; Prof.Mihai Gafiţeanu - care i-a urmat acad.Cristofor Simionescu la conducerea Institutului Politehnic şi care a dezvoltat ample legături cu industria ieşeană şi din alte centre industriale; Prof.Vitalie Belousov - mulţi ani decanul Facultăţii de mecanică, apoi rector - inventator de mare originalitate, creatorul seriei ROMASCON de scule aşchietoare şi fondatorul şcolii ieşene de INVENTICĂ - care a format multe generaţii de inventatori, dintre studenţii care, odată cu diploma de absolvire, primeau şi brevete de inventatori; Prof.Dumitru Mangeron - matematician de mare prestigiu, cu o remarcabilă prezenţă pe plan internaţional în literatura de specialitate; Prof.Anton Seşan şi grupa constructorilor ieşeni, afirmaţi inclusiv prin studiile de inginerie seismică; Prof.Val.Blidaru şi şcoala de specialişti în domeniul îmbunătăţirilor funciare; grupul numeros al specialiştilor în domeniul energeticii şi electrotehnicii.Am avut satisfacţia unor colaborări multiple cu specialiştii Politehnicii ieşene, atât în perioada când am lucrat la Iaşi, în promovarea unor lucrări de investiţii urbane şi industriale, în lucrările de apărare pe Prut, Jijia, Bahlui sau la Siret, cât şi ulterior, în perioada activităţii la Consiliul Naţional al Apelor, ca şi la Editura Tehnică, unde am promovat numeroase lucrări ale autorilor ieşeni.De aceea, m-am simţit întotdeauna bine în mijlocul dumneavoastră. M-aţi primit de fiecare dată cu braţele deschise. Am împărtăşit căldura sufletească 
a domniilor voastre şi în vremuri de restrişte. Aţi avut curajul în ultimii ani, cei mai aprigi, ai dictaturii ceauşiste, să mă găzduiţi chiar în această minunată şi istorică aulă, unde am conferenţiat într-un spirit liber, ce vă era atât de caracteristic. Aveţi un loc în inima mea şi vă mulţumesc, fiindu-vă recunoscător pentru gestul de civism şi de fraternitate din timpul acela.Acest spirit de oameni angajaţi pentru emanciparea prin ştiinţă şi cultură, ce vă este definitoriu, îşi are echivalenţa în ideile şi faptele revoluţionarilor de la 1848, ale corifeilor Unirii Principatelor Române şi însoţeşte evoluţia generală a naţiunii noastre, găsindu-şi reflectarea în platforma unităţii şi solidarităţii naţionale, pe care istoria noastră a cunoscut-o în momentele sale esenţiale, de răscruce.Întemeierea, la Iaşi, în martie 1937, a Şcolii politehnice ca instituţie de sine stătătoare a însemnat în fapt împlinirea unei tradiţii, precum şi a unui testament unionist. S-a evidenţiat atunci, pilduitor şi generos, spiritul de solidaritate al universitarilor ieşeni. Prin aceasta s-a reuşit impunerea unei aspiraţii mai mult decât îndreptăţite. Iaşii fuseseră aceia care deschiseseră, mai ales prin Gheorghe Asachi, în 1814, drumurile în domeniul şcolii inginereşti în Principatele Unite. Existau, de asemenea, antecedente ilustre din vremea Şcolii Latine de la Cotnari, a Academiei Vasiliene şi Academiei Mihăilene. Era proba unei gândiri vizionare şi înţelegerea unor tendinţe, în afara cărora românii ar fi pierdut trenul dezvoltării şi emancipării. Bătălia pentru înfiinţarea Şcolii politehnice de la Iaşi se înscria în acest curs novator şi patriotic.Cu acelaşi spirit militant, temeinic, cu aceeaşi dăruită iubire de patrie au fost trecute cu bine multe încercări şi a fost durată această instituţie solidă, cu un înalt prestigiu, care este astăzi Universitatea tehnică “Gheorghe Asachi”.Soliditatea acestei şcoli a fost pusă în evidenţă după 1990, când, odată cu marile schimbări din România, a început o perioadă de reflux pentru învăţământul tehnic. Mulţi i-au prezis atunci acestuia o lungă agonie.Aţi probat luciditate şi aţi reuşit să străbateţi cu pierderi minime o mare învolburată. Sigur, dificultăţile n-au dispărut, dar s-a pornit fluxul.Această conjunctură nefavorabilă învăţământului tehnic - generată de declinul activităţii economice şi, îndeosebi, al industriei, alături de o cerere mare de economişti şi jurişti - a fost cunoscută şi în alte ţări. Conjunctura s-a dovedit, însă, 
trecătoare, atât la noi, cât şi la alţii. Dezvoltarea noii economii, bazată pe tehnologii de vârf şi pe dezvoltarea noii infrastructuri a tehnologiei informatice, generează o nouă cerere de ingineri de diferite profile, îndeosebi în domenii de vârf şi de mare dinamism. Se dezvoltă o veritabilă industrie a software-ului. Dar, nu numai: energetica va cunoaşte transformări radicale, prin înlocuirea energiei produse de combustibili fosili - cărbune şi hidrocarburi - producătoare de mari emisiuni de CO în atmosferă - factorul esenţial al schimbărilor climatice cu ample efecte negative la nivel planetar - prin promovarea unor surse noi - nepoluante, regenerabile. Se fac paşi spre noua energetică a hidrogenului. Se va impune o nouă economie - durabilă, suportabilă din punctul de vedere al factorilor de mediu - care să răspundă marilor sfidări actuale - ale diminuării şi epuizării resurselor naturale şi ale poluării şi deteriorării factorilor de mediu. Se va naşte şi se va dezvolta o nouă industrie a reciclării materialelor. Toate acestea vor necesita noi specialişti - detaşamente tot mai numeroase de ingineri de diferite profile - inclusiv ingineri de mediu. Creaţia inginerească devine în mult mai mare măsură factorul dinamic, determinant al progresului, al productivităţii şi al eficienţei economice. Se structurează un tip nou de societate - societatea informaţională şi, într-un concept mai larg, societatea cunoaşterii - în care activitatea şi creaţia intelectuală - în accepţiune 
largă - devin trăsătura caracteristică a evoluţiei viitoare, ca şi o nouă economie - armonizată cu natura - eco-economia sau economia ecologică.Toate acestea sunt sfidări noi la care trebuie să facem faţă şi care trebuie să se integreze ca obiective esenţiale în strategiile de dezvoltare naţională, alături de preocupările imediate legate de promovarea reformei economice, a restructurărilor necesare şi a modernizării economiei naţionale, construirea unei economii de piaţă viabile, durabile, atât din punct de vedere economic, cât şi social, pentru a fi compatibilă cu economiile dezvoltate din ţările membre ale U.E.Şansa României de a prospera nu poate fi concepută fără existenţa unei intelectualităţi tehnice, dinamice, înalt performante. Şcoala dumneavoastră, ca şi altele din România, şi-a dovedit cu prisosinţă capacitatea de a forma specialişti de marcă. De aici trebuie să vină semnalele înnoirilor tehnologice. N-am nici o îndoială că vor sosi.Societatea românească, autorităţile statului, au mari datorii faţă de dumneavoastră. Astăzi nu primiţi cât meritaţi. Cu toate acestea, vă onoraţi numele şi vocaţia. Asta ne obligă şi pe noi să întreprindem mai mult. Vă asigur că vom încerca. Sper să şi reuşim. De bună seamă - împreună.Vă mulţumesc încă o dată pentru cinstea ce mi-aţi făcut-o!

Oamenii politici şi de afaceri se confruntă, prin definiţie, cu anumite riscuri. Arta guvernării, fie că este vorba de nivelul politico-social sau cel economic, poate fi redusă, simplificând întrucâtva lucrurile, la trei elemente de bază: dimensiunea vizionară, modul în care sunt abordaţi factorii de risc - reali sau percepuţi, previzibili sau neprevăzuţi - şi administrarea complexităţii. Ceea ce rămâne de făcut este punerea în aplicare printr-o cuvenită organizare, gestionare, monitorizare şi prin operarea unor corecturi pe parcurs.Pe plan intern, începem să învăţăm, uneori în condiţii deloc uşoare, cum să înmănunchem impulsurile valabile care ne parvin din partea forurilor ştiinţifice, din partea comunităţii de afaceri şi a diverselor segmente ale societăţii civile pentru a face faţă sfidărilor dezvoltării durabile într-un context internaţional aflat în schimbare rapidă. Organizaţiile neguvernamentale au fost, de fapt, primele care au preluat esenţa recentelor descoperiri ştiinţifice şi au început să construiască însuşirea conştientă a interconexiunilor dintre dezvoltarea economică, valoarea capitalului uman şi preocupările privind starea mediului înconjurător. Spiritul întreprinzător a sesizat imediat potenţialul de afaceri al acţiunilor destinate ameliorării mediului înconjurător şi a început să absoarbă noile concepte ale responsabilităţii faţă de societate şi de mediul natural. Printr-o reacţie cibernetică inversă, oamenii de ştiinţă şi ONG-urile încep să înveţe de la lumea de afaceri cum să-şi structureze proiectele şi planurile de acţiune şi cum să folosească mai bine tehnicile manageriale moderne pentru realizarea obiectivelor lor specifice în condiţiile eficientizării costurilor. În sfera politicului noua noţiune cuprinzătoare a bunei guvernări s-a inspirat în mare măsură din principiile elaborate mai întâi pentru guvernarea corporativă.Realitatea ireversibilă a globalizării şi ritmul accelerat al schimbării conferă o nouă dimensiune şi un caracter sporit de urgenţă acestor eforturi. Revoluţia ştiinţifică aflată în plină desfăşurare şi revărsarea ei imediată pe tărâmul tehnologiei, în special în zona informaţiei şi comunicaţiilor, apariţia economiei serviciilor şi a societăţii cunoaşterii (sau învăţării) deschide imense perspective pentru ameliorarea condiţiei umane şi a calităţii vieţii pretutindeni. Ea scoate, de asemenea, în evidenţă cu o forţă încă neîntâlnită cauzele profunde ale riscurilor la adresa securităţii mondiale şi ale problemelor rămase 
nerezolvate în vaste întinderi ale globului: larga răspândire a sărăciei şi bolilor, analfabetismul, persistenţa unor structuri socio-politice arhaice, degradarea mediului natural de viaţă. Sursele “tradiţionale” de încordare şi conflict sunt în prezent potenţate de noi ameninţări neconvenţionale la adresa stabilităţii şi securităţii: terorismul internaţional, traficul de droguri, arme şi fiinţe umane, crima organizată, spălarea banilor pe scară largă, pentru a numi doar câteva dintre aceste pericole.Evoluţiile recente precum tragicele evenimente din 11 septembrie 2001 sau unele dintre spectaculoasele crahuri economice şi financiare reliefează faptul că, în “satul global” de azi, întrepătrunderea elementelor sistemului amplifică automat consecinţele acţiunilor pe care le întreprindem şi reduce timpul de care dispunem pentru luarea unor măsuri de remediere.România priveşte cu seriozitate sfidările şi oportunităţile integrării europene şi atlantice, precum şi paradigmele schimbătoare ale globalizării. La 15 ianuarie s-a constituit Consiliul Consultativ al Preşedintelui României sub forma unui grup naţional de reflecţie asupra strategiilor de dezvoltare economico-socială în strânsă corelare cu preocupările privind starea mediului natural. Consiliul include comunitatea academică, asociaţiile oamenilor de afaceri, sindicatele şi diversele componente ale societăţii civile. El îşi propune să se concentreze în principal asupra unui număr de trei domenii de analiză: situaţia actuală 
şi decelarea perspectivelor realiste la nivel macroeconomic, problematica socială şi evoluţia indicatorilor dezvoltării umane, capacitatea de susţinere durabilă a procesului în raport cu resursele existente şi calitatea mediului. Activitatea Consiliului este astfel concepută încât să nu se suprapună activităţii executivului ci mai degrabă să-i fie complementară prin furnizarea unor impulsuri intelectuale cu bătaie mai lungă şi într-un spectru mai larg. Este evident că analiza de risc şi gestionarea riscurilor se vor include în obiectul acestei activităţi.România a fost prima ţară din Europa continentală care a ratificat, în februarie 2001, Protocolul de la Kyoto la Convenţia-cadru a ONU privind schimbările climatice. Conform datelor statistice, zona europeană în care ne aflăm a cunoscut în ultimul deceniu mai multe dezastre naturale ce pot fi atribuite acţiunii umane asupra mediului. La scară globală s-a calculat că daunele provocate de calamităţile datorate schimbărilor de climă ar putea depăşi produsul naţional brut cumulat la nivel mondial în jurul anului 2065. Nu ne putem permite să ignorăm această realitate.În aprilie anul trecut Bucureştiul a fost oaspetele Conferinţei la nivel înalt pentru mediu şi dezvoltare durabilă în regiunea Carpaţilor şi bazinul Dunării, în cadrul pregătirilor pentru Summit-ul mondial de la Johannesburg din toamna acestui an. La această manifestare, pe care am coprezidat-o alături de Alteţea Sa Regală Ducele de Edinburgh, preşedintele emerit al Fundaţiei Mondiale pentru Natură, au participat nouă şefi de state şi înalţii reprezentanţi ai altor cinci ţări şi ai unui mare număr de organizaţii internaţionale. Este semnificativ faptul că, paralel cu Conferinţa, s-a desfăşurat un Forum al oamenilor de afaceri şi al organizaţiilor neguvernamentale. Declaraţia de la Bucureşti conţine angajamentul ferm al ţărilor participante de a se angaja într-un amplu efort de colaborare pentru gestionarea responsabilă a bogăţiilor şi frumuseţilor naturale unice ale regiunii noastre.Experienţa dobândită de Centrul Regional pentru Combaterea Criminalităţii Transfrontaliere, recent constituit la Bucureşti, este o altă dovadă grăitoare a eficienţei cooperării regional constructive în confruntarea cu noile ameninţări la adresa stabilităţii şi securităţii internaţionale.Vreau să fiu bine înţeles. România este încă, în urma unui concurs de împrejurări istorice, una dintre ţările europene mai sărace din rândul candidaţilor acceptaţi să devină membri ai UE 
şi NATO. Tranziţia fără precedent de la un sistem comunist totalitar şi de la o economie de comandă cu planificare centralizată la o democraţie pluralistă şi la o economie de piaţă funcţională a fost dureroasă; ea a implicat imense costuri sociale şi ne-a pus în faţa unei varietăţi de riscuri încă necunoscute. Penuria resurselor a făcut ca alocarea lor raţională să fie extrem de dificilă. Când totul este prioritar, nici nu ştii de ce să te apuci mai întâi. Acum, când România începe să iasă, în sfârşit, la liman, demonstrând o îmbunătăţire marcată a indicatorilor de bază ai însănătoşirii economice şi una dintre cele mai înalte rate de creştere a PIB din Europa în anul trecut, este momentul potrivit să aruncăm o privire trează asupra învăţămintelor care se desprind. Este, de asemenea, momentul să explorăm relevanţa experienţei româneşti, cu toate luminile şi umbrele ei, în contextul mai larg al eforturilor de a face legătura dintre ştiinţa evaluării şi gestionării riscurilor şi practica guvernării. Aici se regăseşte, după cât se pare, explicaţia invitaţiei pe care am primit-o de a lua parte la procesul delicat şi incitant din punct de vedere intelectual pentru conturarea viitorului Consiliu Internaţional pe probleme de Risc şi Guvernare (IRGC).Iniţiativa de început şi activitatea pregătitoare desfăşurată de Grupul de Lucru la Nivel Înalt sunt de mare actualitate şi merită pe deplin o înaltă apreciere. Documentul de prezentare a faptelor aşa cum sunt, a motivaţiei pentru crearea 
Consiliului, a profilului şi mandatului său, a produselor şi serviciilor pe care le va oferi şi a succesiunii de paşi organizatorici care urmează să fie întreprinşi în continuare sunt extrem de convingătoare. Aceasta este, probabil, menirea tuturor marilor idei novatoare. În etapa următoare va trebui să ne concentrăm asupra modului în care vom da viaţă acestui concept generos.Pentru a fi practic şi la obiect, acestea ar fi cele câteva sugestii adiţionale care rezultă din studierea propunerii de creare a IRGC:Pentru ca munca noastră să fie cu adevărat eficientă, trebuie să câştigăm populaţia de partea noastră. Nu este aici vorba despre un simplu exerciţiu de relaţii publice. Ne revine misiunea de a fi în stare să transmitem mesaje simple, într-o formă concisă şi pe înţelesul tuturor, şi să asigurăm o penetraţie mediatică maximală fără a sacrifica profunzimea şi complexitatea datelor ştiinţifice verificabile.Ar fi util să elaborăm un set revizuit de criterii pentru evaluarea riscului politic pe baza unei analize critice cuprinzătoare a metodologiei utilizate în mod curent de instituţiile financiare internaţionale, băncile comerciale, companiile de asigurări şi organismele internaţionale implicate precum OCDE.Contribuţia românească la activitatea Consiliului, odată ce acesta este format, ar putea consta, în mod realist, din:(i) Identificarea fezabilităţii de a crea un Centru de Excelenţă pe probleme de Risc şi Guvernare la Bucureşti, în cadrul programului IRGC, pentru coordonarea cercetării curente şi iniţierea de noi proiecte de cercetare şi activităţi formative la nivel naţional sub egida Academiei Române în cooperare cu organizaţiile neguvernamentale specializate;(ii) Includerea temei privind evaluarea şi gestionarea riscurilor drept subiect de bază al activităţii Consiliului Consultativ al Preşedintelui României pentru dezvoltare economico-socială durabilă;(iii) Asigurarea unor contribuţii de substanţă pornind de la experienţa Centrului Regional de la Bucureşti pentru Combaterea Criminalităţii Transfrontaliere în Europa de sud-est;(iv) Stabilirea unui punct de contact permanent în România pentru activităţile Consiliului Internaţional pe probleme de Risc şi Guvernare încă înainte de constituirea oficială a acestuia.

Onorată asistenţă,Am bucuria să mă aflu aici, alături de dumneavoastră, pentru a marca deschiderea “Anului Caragiale”. După “Anul Eminescu” şi “Anul Brâncuşi”, după ce, în urmă cu câteva zile, în această aulă, a fost celebrat bicentenarul lui Ion Heliade Rădulescu, părintele literaturii române, Calendarul Pantheonului nostru cultural ne invită să aniversăm un veac şi jumătate de la naşterea lui Ion Luca Caragiale, cel mai iubit dintre autorii dramatici ai României.Începând de astăzi, un an întreg îl vom omagia pe scânteietorul autor care, solidar în idealuri cu miraculoasa lui generaţie - Eminescu, Maiorescu, Creangă, Slavici, Delavrancea, Haşdeu, Xenopol, Spiru Haret, Grigorescu, Andreescu - a dat dimensiune universală culturii române moderne.Împreună cu Eminescu şi Maiorescu, Caragiale a fost făuritorul limbii române literare. Nu o spun ca specialist în domeniu, dar este ceea ce simte orice intelectual român. Geniul celor trei ctitori ai desăvârşirii noastre lingvistice a funcţionat ca un sistem de vase comunicante. Forţa triumviratului lor intelectual, a rodit decisiv pentru întreaga dezvoltare ulterioară a culturii române.Trecut prea timpuriu în lumea nemuririi, Caragiale nu ne-a lăsat o operă vastă, ci esenţială. Piesele lui de teatru sunt puţine la număr, dar fiecare poartă pecetea capodoperei. Personajele şi replicile lor nu mai aparţin demult autorului. Au devenit ale noastre, ale tuturor. Au intrat definitiv în mentalul nostru colectiv. Ca şi hazul irepresibil şi satira şfichiuitoare a “Schiţelor” sale. Când îşi radiografiază maliţios contemporanii, când atacă un sistem care mimează exerciţiul democratic, fără a-i respecta esenţa, Caragiale nu denigrează. Constată. Şi, dacă după un veac şi mai bine, verbul lui savuros îşi păstrează intactă actualitatea, vina nu este a lui, ci a societăţii noastre.Ca toţi marii noştri umorişti sau ca marii umorişti ai dramaturgiei şi literaturii universale, Caragiale rămâne genialul “medic de familie al naţiei”. Sensul terapeutic al verbului lui Nenea Iancu este tocmai dovada imensei iubiri pentru poporul căruia, prin rădăcinile românităţii balcanice, îi aparţinea.Firesc seduşi de debordanta lui vervă comică, uneori tindem să uităm vâna tragică, neliniştile metafizice ale prozatorului. Aparţinând familiei de spirite auguste ale literaturii universale care, însetate de vis, au trecut pragul realităţii pentru a păşi în miraculos, Caragiale nuvelistul a fost un novator.Cât de preţios a fost, în epocă, serviciul adus societăţii 
şi culturii române de gazetarul Ion Luca Caragiale îşi dă seama oricine parcurge presa de atunci, necruţător ironizată în “Noaptea furtunoasă”. În redacţia de la “Timpul”, împreună cu Mihail Eminescu, a luptat pentru adevăr şi, prin trudnică “perietură” a balastului de cuvinte, a căutat “melodia frazei”. Pentru contemporani şi pentru posteritate, a impus un model de nobleţe culturală şi de responsabilitate politică. Celebra lui declaraţie - “Om din popor, fără nume de naştere, fără avere, fără sprijin, mie nu mi-e permis un moment să uit că n-am avut pe lume alt protector decât libertatea tiparului” - dă măsura unei superbe onestităţi intelectuale.Onorată asistenţă,Destinul are logica lui secretă. Noul nostru Mileniu a debutat, aşa cum spuneam la început, sub semnul triadei Eminescu, Brâncuşi, Caragiale. Nici unul dintre aceşti uriaşi deschizători de drum n-a avut parte în viaţă de cuvenita preţuire a românilor. De-abia posteritatea le-a oferit cununa de lauri pe care, ca atâţia alţii, zadarnic au aşteptat-o în timpul vieţii de la compatrioţi. Să fie această ingratitudine faţă de marii noştri creatori un blestem al neamului, cum ne avertizează “Balada Meşterului Manole”? Prefer să cred că este un nefast reflex conjunctural, pe care avem datoria morală să-l evităm. Prezentul îşi asigură un viitor, în măsura în care îndreaptă şi nu repetă erorile trecutului.”Cazul Caragiale” este simptomatic pentru năravurile lumii româneşti. Calomniat, acuzat de autorităţi că nu respectă 
naţia, înlăturat de la Premiul Academiei, târât în nedemne procese de plagiat, ţintă a unor infame atacuri, scriitorul a avut de înfruntat deopotrivă ostilitatea oficialităţilor şi a presei vremii. Ca o replică, poate, la nedreptele acuzaţii, cum că ne-ar fi făcut de râs prin satira sa, este plină de substanţă scrisoarea sa către Vlahuţă, de la 1893, cu care se încheie spectacolul savuros de aseară de la Teatrul Naţional - “Mofturi la Iunion” - în care Caragiale dă, într-un fel, o replică acestei chestiuni, arătând că una este satirizarea moravurilor şi cu totul alta este respectul faţă de propriul popor, pe care el l-a iubit. Iar eu aş spune, şi el spune chiar acest lucru: “Nu suntem nici mai buni nici mai răi decât alţii şi să ştim să ne respectăm cu tot ce avem bun şi rău în fiinţa noastră, în fiinţa noastră socială ca popor”. Eu cred tocmai că această capacitate de autoanaliză, de autocritică, este un semn de înţelepciune şi de inteligenţă şi aceasta nu a lipsit şi nu lipseşte spiritualităţii româneşti.Numit Director al Naţionalului din Bucureşti, el care iubea teatrul mai presus de propria fiinţă şi îl definise drept “ o ciudată casă, puternică aproape ca o patrie”, s-a angajat cu pasiune să transforme scena încredinţată lui, într-un “ focar de mişcare intelectuală”. Şi a trăit durerea de a se vedea contestat cu egală vehemenţă de gazete şi de cei pentru care postul ocupat de el rămânea un post politic.Ostenit sufleteşte de atâta ingratitudine, a luat calea exilului, continuând să penduleze istovitor între noua lui patrie şi România. La doar şaizeci de ani, zbuciumata şi cu atât mai exemplara lui ascensiune spre glorie, acasă şi în exil, se încheia...Astăzi, Caragiale este mândria neamului românesc. Astăzi ştim că directoratul lui a însemnat un moment de răscruce în istoria Naţionalului bucureştean. Astăzi, pigmeii care l-au denigrat, “chibrite în faţa soarelui”, ca să preiau cuvintele cu care Caragiale a apărat posteritatea lui Eminescu, se topesc în uitare.Onorată asistenţă,Inepuizabilă sursă de inspiraţie - încă din 1913 - pentru cinematograful românesc, piatră de încercare pentru regizorii de teatru, de film şi de televiziune, generoasă şansă de afirmare pentru fiecare nouă generaţie de actori, textele lui Caragiale rămân o continuă provocare pentru profesioniştii scenei şi ai ecranului, pentru lingvişti şi istorici literari. Secretul tinereţii eterne a scrierilor lui Caragiale stă în actualitatea lor, ca orice scriere de geniu care rămâne perenă şi 
mereu actuală. Ne fac cu ochiul, de parcă Nenea Iancu le-ar fi imaginat astăzi. “Caragiale contemporanul nostru”, iată o carte care aşteaptă încă să fie scrisă.Geniul lui Caragiale trebuie să poată ajunge astăzi în cele mai îndepărtate colţuri de ţară, în bibliotecile şcolare din fiecare sat, la tinerii din diasporă. Mai mult ca oricând, avem nevoie de ediţii accesibile. Şi avem nevoie de un învăţământ care să pună în valoare şi nu să bagatelizeze tezaurul spiritual naţional.Aş dori să închei cele câteva cuvinte consacrate deschiderii “Anului Caragiale”, cu emoţionantul îndemn al marelui sărbătorit : “Să-i iubim pe poeţii noştri, să-i venerăm! Ei sunt sacerdoţii cultului naţional!”Vă mulţumesc.

Domnule Rector,Domnilor membri ai Senatului,Doamnelor şi domnilor,Onorată asistenţă,În primul rând, permiteţi-mi să exprim mulţumiri pentru onoarea ce mi-o faceţi pentru aprecierile care au fost rostite la adresa mea şi pentru înalta distincţie de Doctor Honoris Causa a unei prestigioase instituţii - “Universitatea de Construcţii” din Bucureşti.Mă onorează acest lucru, cunoscând valoarea şcolii dumneavoastră şi a celor care au impus-o de-a lungul anilor prin înalt profesionalism şi competenţă.Sunteţi continuatorii primei şcoli de inginerie din Bucureşti - “Şcoala de Drumuri şi Poduri” - pe temeliile căreia s-a dezvoltat “Institutul Politehnic” din Bucureşti - din care s-a desprins “Institutul de Construcţii”.Ca inginer hidroenergetician, lucrând în proiectare şi un număr de ani în domeniul gospodăririi apelor, am avut prilejul să colaborez cu mulţi profesori proeminenţi, membri ai corpului didactic din “Institutul de Construcţii”.Aş aminti anii ‘50 când, tânăr inginer proiectant la ISPE, am făcut parte dintr-un colectiv de tineri ingineri care au lucrat la elaborarea unei opere de sinteză, de mare perspectivă, intitulată modest “Inventarierea resurselor hidroenergetice ale ţării”. A fost o lucrare amplă, de studiere a tuturor bazinelor hidrografice ale României, cu estimarea potenţialului hidroenergetic şi determinarea tuturor amplasamentelor posibile de baraje, acumulări, scheme de amenajare hidroenergetică. Eu am primit spre studiu, fiind cel mai tânăr din acest colectiv, bazinele râurilor Vişeu şi Iza din Maramureş - o zonă de care eram legat şi afectiv prin mama mea, fiică de ţăran de pe Valea Izei.Lucrarea era coordonată de prof. Dorin Pavel de la “Institutul Politehnic” din Bucureşti, şeful şcolii româneşti de hidroenergetică. A fost o veritabilă şcoală de formare a gândirii inginereşti a tuturor celor care au participat la aceste lucrări. Unul dintre consultanţi, bun colaborator al prof. Dorin Pavel, era tânărul pe atunci asistent al profesorului Cristea Mateescu de la “Institutul de Construcţii” - Radu Prişcu, considerat, încă de pe atunci, unul dintre cei mai capabili şi talentaţi proiectanţi de baraje. A fost mulţi ani de zile membru al Comisiei Centrale, în cadrul Comisiei Mondiale, pentru Marile Baraje, a fost consultant pentru două dintre cele mai mari construcţii hidrotehnice din lume - Barajul Hidrocentralei din Brazilia - Itaipu (şi azi este cea mai mare din lume, cu 12,500 MW putere instalată) şi cel din Venezuela, de pe râul Caroni (de 10000 
MW putere instalată). Am avut fericirea să le vizitez, ambele lucrări, dar îmi amintesc faptul că, profesorul Prişcu, după vizitele pe care le-a făcut la aceste două amplasamente, a venit cu diapozitive şi ne-a prezentat lucrările respective. A fost profesor şi rector al “Institutului de Construcţii” şi am avut numeroase prilejuri de conlucrări fructuoase. Aş menţiona doar două împrejurări:1. Pe când lucram la Iaşi, în urma marilor inundaţii din 1975, care s-au declanşat în bazinul superior al Bahluiului şi când a fost avariat deversorul barajului de pământ de la Podu Ilioarei în amonte, în apropierea Iaşiului, supus presiunii unui debit de peste 300 m3/sec. - Bahluiul, în mod obişnuit, nu are nici 1 m3/sec., abia este vizibil cu ochiul liber. Or, atunci, a fost o viitură extraordinară, care care a început să deterioreze deversorul acestui baraj. Pe lângă măsurile imediate, luate cu oamenii din zonă, am solicitat sprijinul Consiliului Naţional al Apelor; au sosit la Iaşi prof. Florin Iorgulescu - preşedintele Consiliului Naţional al Apelor de atunci şi profesor la “Institutul de Construcţii”, însoţit de prof. Prişcu (de la “Institutul de Construcţii” din Bucureşti) şi prof Al. Diaconu (de la “Institutul Politehnic” din Bucureşti). După vizitarea barajului, în aceeaşi zi s-a elaborat soluţia tehnică pentru repararea deversorului - lucrare care s-a executat apoi în câteva luni.2. Pe când lucram la Consiliul Naţional al Apelor, la începutul anilor ‘80, au apărut probleme delicate 
la Barajul de la Paltinu, de pe Doftana. Barajul de beton în arc a fost conceput de prof. Radu Prişcu, studiat pe model în laboratoarele “Institutului de Construcţii” din Bucureşti. Am şi vizitat modelul lui Prişcu. În sine, acest baraj este o lucrare veritabilă de artă. Pe lângă realizarea tehnică - a unui baraj în dublu arc şi pe orizontală şi pe verticală - prin supleţea lui, are o veritabilă virtute de lucrare de artă.Problemele au apărut din insuficienţa studiilor geologice din perioada proiectării. Consultant a fost la aceast studiu profesorul Băncilă, considerat cel mai bun geolog al ţării în materie de studiere a amplasamentelor hidrotehnice. Studiile preliminare evidenţiau situaţii diferite ale celor doi versanţi - unul mai compact, mai sănătos, celălalt mai fisurat. Cel din urmă, deci în perioada de execuţie, a fost tratat cu injecţii, consolidat, pentru a evita surprize în perioada de exploatare. După execuţie, la prima umplere a barajului, au apărut fisuri ascunse în versantul sănătos, deci nu în cel fisurat, tratat, ceea ce a determinat golirea imediată a lacului şi apoi executarea de lucrări suplimentare de consolidare a versanţilor şi a barajului.Nici geologii nu puteau fi învinuiţi pentru aceste lucruri. Asemenea studii necesită timp şi susţinere financiară înaintea proiectării şi a execuţiei lucrării. Or, mecanismul financiar era deficitar din acest punct de vedere. Fondurile pentru studii nu puteau fi eliberate şi prevăzute înainte de introducerea lucrării respective în plan, ceea ce scurta foarte mult perioada de studii necesare - şi aceasta a fost una dintre cauzele multor neajunsuri în ceea ce priveşte realizarea unor proiecte.Am menţionat doar aceste două evenimente care, fiecare în parte, reprezintă veritabile şcoli pentru specialişti.Membri ai corpului didactic din “Institutul de Construcţii”, precum profesorii Iamandi, Trofin, Sandu şi mulţi alţii, erau colaboratori permanenţi ai Consiliului Naţional al Apelor - unii, membri ai Consiliului Tehnico-Ştiinţific, alţii, consultanţi permanenţi la avizarea proiectelor care se aprobau de conducerea Consiliului Naţional al Apelor.O lucrare de mari dimensiuni - elaborată de Consiliul Naţional al Apelor în perioada cât am lucrat, respectiv de către institutul de specialitate - ICPGA, cu participarea multor consultanţi, inclusiv din “Institutul de Construcţii”, a fost actualizarea schemelor-cadru de amenajare a bazinelor hidrografice, lucrare menţionată înainte, lucrare complexă, multidisciplinară, 
vizând toate folosinţele de apă şi abordarea sistemică a bazinelor hidrografice cu resursele, folosinţele şi îmbinarea lor optimă, combinate cu lucrări de atenuare a viiturilor şi de apărare împotriva inundaţiilor.Aş mai menţiona două lucrări importante, în care ne-am bucurat de expertiza unor specialişti din ICB - Studiul privind procesele de eroziune a litoralului românesc, fenomen de mare amplitudine şi care rămâne în continuare o problemă serioasă, ca şi cele privind diluarea compoziţiei lacului Techirghiol.Am subliniat acest aspect al activităţii unor specialişti din “Institutul de Construcţii”, pentru că universitatea nu se rezumă doar la activitatea didactică, de instruire a studenţilor. Membrii corpului didactic sunt specialişti, cercetători care iau parte activă la abordarea, studierea şi proiectarea unor lucrări de interes general şi în care îşi valorifică potenţialul ştiinţific, ridicând prin aceasta şi conţinutul şi valoarea activităţii didactice. Studenţii se formează alături de specialişti, care nu se sprijină doar pe informaţii din literatura de specialitate, ci şi pe propria activitate creatoare.Această tradiţie a şcolii româneşti, care a asigurat formarea unor generaţii întregi de ingineri cu o temeinică pregătire, sper să se perpetueze şi să se amplifice în timp.Ştiu că învăţământul universitar ingineresc a trecut şi trece încă prin multe dificultăţi, nu numai financiare, dar legate şi de toate procesele de schimbare a structurilor societăţii noastre, 
în special a structurilor economice. Economia de piaţă presupune alte repere, alte instrumente, alte mecanisme şi cadrul corespunzător de adaptare a domeniului cercetării, a domeniului creativităţii, a domeniului educaţiei, la această nouă ambianţă.După 1989, din păcate, declinul economiei, în general, al industriei, în particular, şi mai ales reducerea lucrărilor de investiţii au afectat învăţământul profund superior tehnic. Au scăzut debuşeele, cererile de ingineri, în timp ce au crescut cererile de economişti şi de jurişti - a fost marca vremii, marca acestui început al perioadei de tranziţie. Această conjunctură nefavorabilă învăţământului tehnic a fost cunoscută şi în alte ţări. Am avut dialoguri pe această temă cu diferite ţări care au cunoscut situaţii similare. Această conjunctură se dovedeşte, însă, trecătoare atât pentru alţii, cât şi pentru noi, şi deja sunt câteva semnale care vorbesc de o schimbare a acestei situaţii. Dezvoltările din ultimii ani vorbesc despre o creştere nouă a solicitărilor de ingineri de diferite profile. Nu numai pentru noile domenii legate de progresul tehnic contemporan, de tehnologia informaţiei, de High-Tech în general, dar şi în domenii tradiţionale.În ceea ce ne priveşte, relansarea economiei va impune dezvoltarea unor lucrări de investiţii obligatorii pentru modernizarea infrastructurilor - transporturilor, energiei, gospodăririi resurselor de apă, alimentărilor cu apă şi staţiilor de epurare, lucrări de apărare. Energetica va cunoaşte transformări radicale în câţiva ani, prin înlocuirea surselor şi tehnologiilor poluante, care influenţează schimbările climatice, generate de creşterea concentraţiilor de CO2 în atmosferă.Se va impune o nouă economie durabilă, suportabilă din punctul de vedere al factorilor de mediu care să răspundă marilor sfidări actuale - ale diminuării şi epuizării resurselor naturale şi ale poluării şi deteriorării factorilor de mediu. Se va naşte şi se va dezvolta o nouă industrie a reciclării materialelor. Toate acestea vor necesita noi specialişti, detaşamente tot mai numeroase de ingineri de diferite profile, inclusiv ingineri de mediu. Creaţia inginerească devine în mult mai mare măsură factorul dinamic, determinant al progresului, al productivităţii şi al eficienţei economice.Se structurează un tip nou de societate - societatea informaţională şi, într-un concept mai larg, societatea cunoaşterii, în care activitatea şi creaţia intelectuală, în accepţiune largă, devin trăsătura caracteristică 
a evoluţiei viitoare, ca şi o nouă economie - armonizată cu natura - eco-economia sau economia ecologică. S-a evocat aici o lucrare pe care am lansat-o zilele trecute şi la ASE - “Eco-economia”, autor Lester Brown, care lansează un nou SOS similar celui lansat de primul raport al Clubului de la Roma - “Limitele creşterii” - care vorbea tocmai despre aceste două fenomene: pe de o parte, tendinţa de epuizare a resurselor şi atunci civilizaţia trebuie să intre într-o nouă eră; până acum omul a prelucrat produsele naturii, pe această bază s-a dezvoltat industria, prelucrarea resurselor oferite de natură.Intrăm într-o eră în care industria, activitatea umană vor prelucra produsele create chiar de om şi industria reciclării va fi obligatorie pentru că nu vor mai exista resursele naturale - ştiinţa materialelor capătă o virtute nouă. Ca şi cel de-al doilea aspect, de ordin calitativ: efectele secundare negative ale economiei industriale mai ales, ale societăţii industriale, care au determinat deteriorări profunde din punctul de vedere al calităţii mediului, apelor, aerului, solului, ca şi degradări de ordin fizic.Toate acestea sunt sfidări noi la care trebuie să facem faţă şi care trebuie să se integreze ca obiective esenţiale în strategiile de dezvoltare naţională, alături de preocupările imediate legate de promovarea reformei economice, a restructurărilor necesare şi a modernizării economiei naţionale, construirea unei economii de piaţă viabile, durabile, atât din punct de vedere 
economic, cât şi social, pentru a fi compatibilă cu economiile dezvoltate din ţările membre ale Uniunii Europene.Şansa României de a prospera nu poate fi concepută fără existenţa unei intelectualităţi tehnice, dinamice, înalt performante. Şcoala dumneavoastră, ca şi altele din România, şi-a dovedit cu prisosinţă capacitatea de a forma specialişti de marcă. De aici trebuie să vină semnalele înnoirilor tehnologice şi nu numai. Nu am nici o îndoială că vor sosi.Societatea românească, autorităţile statului au mari datorii faţă de dumneavoastră, slujitorii şcolii. Astăzi nu primiţi cât meritaţi. Cu toate acestea, vă onoraţi numele şi vocaţia. Asta ne obligă şi pe noi, cei mandataţi cu răspunderi la nivel naţional, să întreprindem mai mult. Vă asigur că vom încerca. Sper să şi reuşim, de bună seamă, împreună!Vă mulţumesc încă o dată pentru onoarea pe care mi-aţi făcut-o şi pentru acest dialog util!

Domnule Preşedinte,Preluarea, de către Excelenţa Voastră, a înaltei funcţii de Preşedinte al Naţiunii Argentiniene, îmi oferă plăcutul prilej de a vă adresa, în numele poporului român şi al meu personal, sincere felicitări, împreună cu cele mai bune urări de pace, progres şi prosperitate poporului argentinian prieten.Asigurându-vă de deplina solidaritate a României, avem convingerea că, sub conducerea dumneavoastră, Argentina va depăşi cu succes problemele cu care se confruntă în prezent, înscriindu-se hotărât pe calea dezvoltării democratice, susţinute şi durabile, iar relaţiile dintre ţările noastre vor continua să se dezvolte în toate domeniile, în interesul ambelor noastre popoare.Vă rog să acceptaţi, domnule Preşedinte, sentimentele mele de înaltă stimă şi aleasă consideraţie.

Domnule Preşedinte,Îmi este deosebit de plăcut să vă adresez, cu prilejul zilei dumneavoastră de naştere, sincere urări de sănătate, fericire personală şi succes în nobila misiune de şef al Statului german.Păstrez amintiri deosebite de la întâlnirile noastre din anii trecuţi, în Germania şi România, cu prilejul unor manifestări internaţionale sau vizite oficiale, când am remarcat atitudinea dumneavoastră binevoitoare faţă de ţara şi poporul român şi-mi exprim speranţa că voi avea privilegiul de a vă primi la Bucureşti, în cadrul unei vizite de stat, pe care o doresc cât mai curând realizabilă.Am luat cunoştinţă cu satisfacţie şi recunoştinţă de angajamentul dumneavoastră personal în structurarea sprijinului german acordat României în eforturile sale de apropiere şi integrare în comunitatea statelor europene. O asemenea implicare mă face să nădăjduiesc că Germania îşi va asuma şi în cazul României rolul de iniţiator al procesului de integrare în NATO, contribuind şi printr-un asemenea gest, de importanţă majoră pentru poporul român, la refacerea unităţii şi stabilităţii general europene, a securităţii şi prosperităţii pe continentul nostru. De asemenea, doresc să vă mulţumesc pentru salutul şi gândurile bune transmise recent prin intermediul noului meu reprezentant la Berlin.Toate acestea îmi conferă onoarea de a mă alătura celor care, la moment aniversar, dau glas sentimentelor de apreciere pentru viaţa dumneavoastră dedicată oamenilor şi nobilelor idealuri ale umanităţii.

Doamnelor şi Domnilor,V-am invitat la această discuţie, pe care o doresc cât mai deschisă.Consider anul care a început extrem de important pentru viitorul României.Doresc să trecem peste polemici inutile şi momentele mai tensionate din relaţiile mele cu mediile de informare - care în ultimă instanţă nu au prea mare importanţă - şi să găsim împreună elementele de convergenţă în privinţa necesităţii abordării responsabile unor subiecte precum cele privitoare la integrarea europeană şi euro-atlantică, continuarea reformelor politice, economice şi sociale, lupta împotriva sărăciei şi a corupţiei, întărirea autorităţii statului şi a instituţiilor sale: relaţiile cu vecinii, tratatul cu Rusia.Sunt gata să ascult orice punct de vedere cu privire la aceste subiecte, cu atât mai mult cu cât, în cel puţin două dintre ele, corupţia şi integrarea europeană şi euro-atlantică, presa a avut un rol determinant în dezbaterea publică.Atât cei care guvernează, în general cei care exercită un mandat reprezentativ, indiferent de culoarea lor politică, cât şi formatorii de opinie, au o mare obligaţie: aceea de a da dovadă de responsabilitate, de corectitudine şi de echilibru, în abordarea problemelor.Nu am fost de acord cu modul în care oameni şi instituţii au reacţionat la apariţia unor delaţiuni josnice, dar nu pot să ignor nici faptul că lupta politică oarbă şi practic fără altă miză decât un iluzoriu câştig electoral, a adus prejudicii imaginii României.Cunoaşteţi priorităţile mandatului meu, de aceea nu doresc să insist prea mult asupra lor.Sărăcia extremă rămâne marea sfidare în plan social. Pentru a o combate eficient, avem nevoie de resurse, care nu pot veni decât dintr-o economie mai performantă. Acesta este motivul pentru care am pledat şi pledez pentru stabilitate politică şi socială. Continuarea şi consolidarea creşterii economice presupune existenţa unui pact social între Guvern, Patronat şi sindicate. El trebuie să cuprindă elemente legate de o protecţie socială activă, mai eficientă, capabilă să micşoreze costurile sociale ale reformelor economice, care trebuie însă continuate în ritm susţinut. Fără susţinerea oamenilor, reformele eşuează în anarhie. Aş dori un sprijin mai larg din partea societăţii civile, inclusiv din partea presei, pentru acţiuni în favoarea copiilor abandonaţi şi instituţionalizaţi, a bătrânilor şi a persoanelor cu handicap. Împreună putem sensibiliza şi responsabiliza opinia publică, putem reconstrui structuri ale solidarităţii sociale şi naţionale.Violenţa 
este o prezenţă cotidiană în viaţa românilor. Cauzele violenţei sunt multiple, şi unele greu de eradicat. Ceea ce putem face împreună este să reconstruim spiritul civic, să-i responsabilizăm pe oameni, să-i convingem că problemele lor pot fi rezolvate prin dialog, toleranţă şi compromis, nu prin forţă. Să crească, în acelaşi timp capacitatea de autoapărare a comunităţilor.Am iniţiat o serie de dezbateri publice privitoare la viitorul economiei, societăţii şi culturii româneşti, în contextul integrării europene şi euro-atlantice şi al globalizării economice. Românii trebuie să ştie care sunt costurile şi beneficiile acestor procese, care sunt alternativele şi consecinţele unor decizii de politică economică şi socială.M-aş bucura dacă poziţiile unor specialişti români care participă la aceste dezbateri ar fi mai larg mediatizate. Sunt puncte de vedere care pleacă de la realităţile şi nevoile ţării.Lupta împotriva corupţiei şi a birocraţiei este cea mai urgentă dintre acţiunile de politică internă în acest an. Punctul meu de vedere este cunoscut: în materie de corupţie nu există culoare politică.Dacă dorim rezultate în această luptă, care devine vitală pentru România, cred că toţi, oameni politici, ziarişti, formatori de opinie, persoane publice, trebuie să adoptăm un cod de conduită, care să plece de la câteva principii:corupţia nu are culoare politică;corupţia nu se judecă în termenii câştigului sau pierderilor electorale;verdictele în cazurile de corupţie se dau 
în tribunale, nu în presă;instituţiile statului nu trebuie atacate, ci doar cei care au încălcat legea;lupta împotriva corupţiei nu justifică încălcarea legilor ţării, a drepturilor şi libertăţilor cetăţeneşti, nu poate aduce atingere imaginii şi demnităţii persoanei;în această luptă, principiul de bază este acela că “nimeni nu este mai presus de lege”. Am asistat la apariţia unei caste de indivizi: politicieni, oameni de afaceri, persoane publice şi chiar infractori care se crede intangibilă. Aceşti oameni trebuie să simtă asprimea legii.Orice acuză publică de acte de corupţie trebuie să se bazeze pe dovezi indubitabile.Opinia publică este cel mai puternic aliat al nostru în această luptă. Va fi de partea noastră dacă vom dovedi credibilitate şi responsabilitate.Refuzul manipulării şi al divizării societăţii româneşti în cazuri de combatere a corupţiei.Transparenţă şi onestitate din partea instituţiilor statului, eficienţă şi fermitate.În plan extern, prioritare sunt acţiunile în favoarea integrării în Uniunea Europeană şi în NATO. Anul acesta dorim să deschidem toate capitolele de negociere UE. Introducerea aquis-ului comunitar va schimba din temelii economia şi societatea românească. Aceste schimbări trebuie explicate mai bine cetăţenilor români, care nu cunosc toate costurile integrării.Cât priveşte aderarea la NATO, decizia privitoare la numărul şi la identitatea celor invitaţi să se integreze cu ocazia summit-ului din toamnă, de la Praga, nu a fost luată încă. Avem şanse mari şi suntem realişti în aprecierea noastră. Trebuie să continuăm reformele din Armată şi îndeplinirea angajamentelor faţă de partenerii noştri din Alianţă. Am făcut progrese, sunt şi rămâneri în urmă. Suntem limitaţi de constrângerile bugetare, dar am alocat bani suficienţi pentru domeniile cu adevărat sensibile din Armată.Este un an favorabil pe care trebuie să ştim să-l valorificăm.Este important felul cum este percepută şi acceptată România în exterior. Orice ţară are problemele ei. Faptul că le dezbate, inclusiv pe cele sensibile şi neplăcute, este o dovadă de responsabilitate, nu de slăbiciune. Important este ca modul în care se face acest lucru să nu aducă atingere solidarităţii naţionale şi sociale. Dezbaterea unor subiecte nu face, prin felul în care se poartă, decât să slăbească coeziunea naţională. Cred că şi aici putem face împreună lucruri mai bune şi mai bine gândite.S-a creat în ultima vreme imaginea unor relaţii tensionate cu vecinii, inclusiv datorită supradimensionării 
unor probleme sau din cauza expunerii excesive a unor opinii divergente.România are dreptul legitim de a-şi apăra interesele sale, şi o poate face în multe moduri.Avem o problemă cu situaţia din Republica Moldova. Suntem îngrijoraţi de cursul evenimentelor de la Chişinău şi de situaţia PPCD şi a lui Iurie Roşca. Este un evident şi periculos derapaj antidemocratic. Introducerea obligativităţii limbii ruse este un pretext pentru guvernanţii de la Chişinău de a distrage atenţia de la eşecurile în plan economic şi social.Să nu ne lăsăm atraşi în acest joc, abordând situaţia de la Chişinău prin prisma rusofobiei sau a unui unionism agresiv şi jignitor pentru populaţia rusofonă. Avem de condamnat încălcarea democraţiei, a drepturilor şi libertăţilor cetăţeneşti, a valorilor europene, şi nu un popor sau altul. Mai mult, să nu transformăm evenimentele de la Chişinău în muniţie pentru luptele politice interne.Avem de apărat cu toţii, responsabili politici şi formatori de opinie, valorile democraţiei, drepturile şi libertăţile cetăţeneşti.Trebuie să intrăm în normalitatea democratică, să avem instituţii stabile, puternice, respectate, transparente, necorupte şi debirocratizate. Trebuie să reconstruim spaţiul civic, să dezvoltăm civismul, să regăsim temeiurile solidarităţii naţionale.Sunt doar câteva teme pe care am dorit să le introduc în discuţie. Sunt gata să vă ascult opiniile şi punctele dumneavoastră de vedere. Orice sugestie este binevenită.Agendă semestru I- întâlniri cu partidele 
(sfârşitul lunii februarie)Intern:- participarea la şedinţa de guvern- UE - IT Copii (summit)- Consfătuire naţională - Copii (Sesiune ONU - mai)- Consfătuiri zonale Forum CULT (iunie)- Consiliu Consultativ - probleme economice-socialeprogram dezbatere - dezvoltare durabilă (Johanesburg)Internaţionale:-Vizită Washington- Vizită Asia (Emirate, Japonia, Vietnam, Filipine, Singapore)- Mexic (Conferinţa mondială) - martie- Barcelona (martie) - Consiliul UE - martie- Moscova (aprilie)- Kiev - maiStrassbourg - Bruxelles - aprilie- New York - Summit copii - mai- Summit ICE - CEMM (Istambul)- Sevilla - Summit UE 

Domnul Preşedinte Ion Iliescu:Doresc, în primul rând, să salut prezenţa premierului Simitis în Bucureşti. Ne-am întâlnit nu demult la Atena, cu prilejul vizitei oficiale pe care am făcut-o în Grecia şi, practic, am continuat dialogul. Am abordat împreună problemele care ne interesează în plan internaţional şi, în primul rând, preocupările noastre în legătură cu integrarea României în NATO şi în Uniunea Europeană.Am salutat poziţia constantă a Greciei în sprijinul României, atât pentru NATO cât şi pentru Uniunea Europeană. Domnul Simitis ne-a şi informat în legătură cu ultimele contacte pe care domnia sa le-a avut în ultima vreme pe ambele teme. În ce priveşte integrarea în Uniunea Europeană, Grecia va avea preşedinţia în prima jumătate a anului viitor şi am abordat inclusiv această perspectivă: pregătirea pentru conlucrarea cu viitoarea preşedinţie greacă.De asemenea, am discutat problemele colaborării noastre în plan regional, unde avem o bună conlucrare - România şi Grecia au fost factori activi în zona Balcanilor, a sud-estului european - şi proiectele pe care le avem pentru a continua această cooperare. În plan bilateral, noi avem relaţii foarte bune şi am discutat şi la Atena şi astăzi cu primul-ministru; această chestiune va forma obiectul dialogului: cum anume să extindem aceste relaţii mai ales în plan economic.Grecia este şi acum un partener important al nostru, al nouălea partener comercial, cu un volum de aproape 700 milioane de dolari. Noi la Atena am discutat despre perspectiva de a atinge, fără mari eforturi, 1 miliard de dolari volumul schimburilor bilaterale. Domnul prim-ministru este însoţit de o delegaţie economică - reprezentanţi ai cercurilor economice, financiare, comerciale, industriale şi se vor întâlni cu partenerii români. Sperăm ca această experienţă bună pe care am acumulat-o să se concretizeze în anii ce vin într-o expansiune, într-o extindere a relaţiilor noastre bilaterale ca o componentă a relaţiilor zonale.Cred că relaţiile dintre România şi Grecia sunt un exemplu de relaţii corecte, în interes reciproc, bazate pe încredere reciprocă, pe solidaritate, iar această platformă fundamentală, cu lungi tradiţii în istoria popoarelor noastre, este o premisă pentru o dezvoltare fructuoasă a relaţiilor noastre.În acest context, salutăm şi prezenţa premierului Simitis la Bucureşti. 

Distinşi participanţi,Doamnelor şi domnilor,Îmi face o deosebită plăcere să mă întâlnesc cu dumneavoastră, membrii Asociaţiei de Prietenie Vietnam-România.Este un moment extrem de emoţionant pentru noi toţi. Suntem bucuroşi să vedem că România are aici, în Vietnam, buni prieteni, iar sprijinul României în momente grele pentru Vietnam este apreciat şi, mai ales, nu a fost uitat.Sunt printre dumneavoastră oameni care au făcut studiile în România, care ne-au cunoscut tradiţiile, au legat prietenii şi relaţii trainice cu profesorii şi colegii lor. Ştiu că, prin ceea ce fac, contribuie la consolidarea şi aprofundarea relaţiilor româno-vietnameze.Donaţia pe care am făcut-o astăzi este un semn de apreciere a activităţii dumneavoastră, dar şi un îndemn pentru o activitate la fel de rodnică în slujba bunelor relaţii dintre Vietnam şi România. Mi-ar face plăcere să ne revedem la Bucureşti. Aş fi bucuros să aflu că tot mai mulţi tineri vietnamezi aleg să studieze în România, urmând exemplul dumneavoastră.De altfel, există o comunitate vietnameză în România, care se dezvoltă rapid. Este şi acesta un semn al bunelor noastre relaţii.Închei, urându-vă succes în activitatea dumneavoastră, sănătate, fericire şi împlinirea tuturor dorinţelor!

Vă mulţumesc, domnule director Hamilton, pentru cuvintele dumneavoastră amabile. Este o onoare să fiu prezentat de o personalitate americană cu o atât de bogată experienţă politică, care cunoaşte în profunzime tranziţia în regiunea noastră.Doamnelor şi domnilor, îmi face o deosebită plăcere să mă adresez dumneavoastră ca invitat al acestei instituţii care se bucură de un înalt respect şi care poartă numele de Woodrow Wilson. Wilson a fost un Preşedinte american vizionar, activ implicat în construcţia noii Europe. Principiile şi acţiunile lui, care au inspirat lideri americani şi europeni, au modelat identitatea occidentală a Europei şi identitatea ţării mele, ca parte a Europei moderne.Identitatea occidentală a RomânieiGeografic vorbind, România se află în Europa Centrală, la jumătatea distanţei dintre Atlantic şi Munţii Urali. Limba noastră latină şi moştenirea culturală, legată de civilizaţia mediteraneană, de Grecia antică şi Roma, sunt parte a Europei. Elita noastră culturală şi intelectuală, educată în secolele XIX şi XX la Paris, Viena, Berlin sau Roma, şi-au definit întotdeauna identitatea în strânsă legătură cu valorile, ideile şi dezvoltarea Europei Occidentale. Naşterea democraţiei americane, Revoluţia franceză, Iluminismul şi întreaga evoluţie democratică a Occidentului au inspirat şi impulsionat societatea românească. Aş putea menţiona evenimente istorice importante din ţara mea, precum Revoluţia de la 1848, naşterea statului român modern în 1859, prin unificarea a două provincii istorice - Moldova şi Ţara Românească - Războiul de Independenţă împotriva Imperiului Otoman, din 1877. Marea Unire a tuturor provinciile româneşti, în 1918, a fost rezultatul prăbuşirii Imperiului Austro-Ungar şi a Imperiului Ţarist şi materializarea principiului promovat de preşedintele Wilson referitor la autodeterminarea naţiunilor. Din punct de vedere filozofic, toate aceste evenimente se explică prin revoluţia liberală din Vest. Adoptarea primei Constituţii moderne a României, în 1923, a consfiinţit sistemul pluripartid, separaţia puterilor în stat şi votul universal. Avangarda culturală din România, reprezentată de Brâncuşi, Enescu, Ionesco, s-a format şi s-a manifestat în Europa de Vest şi în Statele Unite. Aceşti creatori s-au inspirat din cultura occidentală pe care au şi îmbogăţit-o, în acelaşi timp. Acest fapt a ancorat şi mai mult cultura română în lumea occidentală.În timpul celei de-a doua jumătăţi a secolului XX, ocupaţia sovietică a abătut în mod artificial 
ţara de la evoluţia sa naturală. Conferinţa de la Ialta a împărţit Europa şi Uniunea Sovietică a profitat de ocazie pentru a-şi duce planurile la îndeplinire.Au existat, în timpul dominaţiei sovietice, momente în care idealurile asociate cu libertăţile fundamentale şi cu identitatea occidentală au influenţat modul în care am perceput lumea. La sfârşitul anilor ‘50 şi în anii ‘60, România a fost prima ţară din blocul sovietic care a dezvoltat relaţii economice şi culturale cu ţările occidentale şi a stabilit relaţii diplomatice cu Republica Federală Germania. În 1967, am fost, de asemenea, singura ţară din “blocul estic” care a menţinut relaţiile diplomatice cu Israelul. În 1968, România a fost unicul membru al Pactului de la Varşovia care a refuzat să ia parte şi a condamnat intervenţia condusă de sovietici ce a înăbuşit Primăvara de la Praga.În ţara mea, au existat momente în care unii dintre noi au crezut că identitatea occidentală şi sistemul socialist reformat ar putea coexista. Aceasta a generat chiar forme de dizidenţă, imediat reprimate de unul dintre cele mai autocratice sisteme politice din fostul bloc comunist. Oamenii de rând, mai cu seamă generaţia tânără, tânjeau după libertatea alimentată de simbolurile culturii occidentale: muzica occidentală, filmele, dar şi de posturile de radio Europa Liberă şi Vocea Americii. Nu întâmplător, tinerii au fost cei care au ieşit în stradă în decembrie 1989 şi şi-au vărsat sângele pentru triumful libertăţii, generând dramaticele 
schimbări din România. În semn de recunoaştere a rolului esenţial al postului Europa Liberă în păstrarea vie a visului de libertate al românilor, l-am decorat pe preşedintele postului Radio Europe Liberă, Tom Dyne, cu cea mai înaltă decoraţie a statului român. Au existat momente în care contextul istoric şi geostrategic au plasat România fie în centrul, fie în estul, fie în sud-estul Europei. Au existat şi perioade în care dictatori precum Ion Antonescu şi Nicolae Ceauşescu au rupt România de evoluţia sa democratică firească. În ciuda acestor piedici, identitatea noastră occidentală a rămas vie şi, în final, ne-a ajutat să revenim în Europa.Revenirea în EuropaRegimul comunist din România s-a prăbuşit în 1989. Acest fapt a deschis calea pentru revenirea României în comunitatea naţiunilor democratice. Am readoptat simbolurile statale tradiţionale pentru a crea o legătură cu moştenirea noastră naţională: steagul, stema şi imnul naţional inspirat de schimbările democratice din secolul XIX. O nouă Constituţie, adoptată în 1991, a devenit coloana vertebrală a unei societăţi bazate pe sistemul politic pluralist, pe libertăţile fundamentale, pe respectul faţă de minorităţi, pe separaţia puterilor legislativă, executivă şi juridică. Avem o democraţie funcţională, pusă la încercare de cele trei confruntări electorale şi două alternanţe la guvernare. De fapt, liberalizarea vieţii politice româneşti, bazate pe sistemul pluripartid şi pe libertatea de asociere politică şi libertatea cuvântului au fost primele transformări de după căderea regimului comunist, în decembrie 1989. În alegerile din 2000 au participat 88 de partide şi organizaţii politice, inclusiv cele ale minorităţilor etnice. Desigur, doar 5 au reuşit să intre în Parlament. Prin lege, minorităţile etnice au dreptul să aibă reprezentanţi în Parlament, indiferent de rezultatele obţinute în alegeri. În afară de minoritatea maghiară (7% din populaţie), care este reprezentată în ambele camere ale Parlamentului, există alte 17 minorităţi reprezentate în Camera Deputaţilor. În acelaşi timp, societatea civilă, reprimată în timpul regimului comunist, devine tot mai dinamică, fiind un partener real al Guvernului în abordarea diverselor dimensiuni ale reformelor interne, cum ar fi protecţia copilului, sănătatea femeii, lupta împotriva traficului cu carne vie şi a apărării drepturilor omului. De când a devenit liberă, România şi-a manifestat deschis dorinţa de integrare în instituţiile europene şi euro-atlantice. În 1993, 
am încheiat un Acord de Asociere cu Uniunea Europeană. România a fost prima ţară care a semnat, în 1994, Parteneriatul pentru Pace cu NATO. În 2001, am avut onoarea şi responsabilitatea de a deţine preşedinţia Organizaţiei pentru Securitate şi Cooperare în Europa, care ne-a testat capacitatea de a gestiona problemele la nivel regional şi euro-atlantic. Ne-am atins cu succes obiectivele şi ne-am achitat de sarcinile ce ne reveneau în această organizaţie care promovează pacea şi democraţia în întreaga Europă, America de Nord şi Asia Centrală.În termeni economici, 75% din comerţul nostru se face cu Uniunea Europeană şi S.U.A. Sute de studenţi români studiază în străinătate, o mare parte a lor - în Statele Unite. De fapt, Statele Unite reprezintă, pentru România de azi, ceea ce reprezenta Europa Occidentală pentru România modernă a secolului XIX şi a începutului de secol XX: o sursă de inspiraţie şi cunoaştere şi un model în exerciţiul democraţiei.Reformele interneRăsturnarea populară a dictaturii comuniste a înscris ferm România pe cale spre democraţie şi economie de piaţă. Cea mai dificilă s-a dovedit a fi reforma economică şi edificarea unei economii de piaţă eficiente. Pe parcurs, am făcut multe greşeli. Am ratat multe ocazii. Dar am şi învăţat multe. Suntem încântaţi să vedem că în ultimii doi ani economia a avut o creştere permanentă de l,6% în 2000 şi 5% în 2001 şi perspectivele sunt bune şi pentru acest an. În 2001 am reuşit privatizarea a două mari companii de stat : 
SIDEX - cea mai mare companie producătoare de oţel din Europa de est - şi Banca Agricolă. Privatizarea Băncii Comerciale Române preconizată pentru anul acesta, va spori ponderea sectorului financiar privat la aproape 80%. Piaţa IT (de tehnică informatică) din România - cu o creştere estimată de 12,8% anul trecut - este deja interconectată, prin Internet, cu Europa Occidentală şi Statele Unite datorită numărului mare de specialişti în domeniu, unul dintre cele mai importante din Europa Occidentală şi de Est.Mai avem multe de făcut în lupta împotriva corupţiei. La şedinţa de Guvern din 17 ianuarie a.c. la care am participat, şedinţă dedicată pregătirii României pentru integrarea în NATO, am căzut de acord că lupta împotriva corupţiei este prioritatea absolută, în acest an, a Guvernului României. Acţiunile noastre vor fi menite să elimine sursele majore de corupţie, prin reforma administraţiei publice, a mecanismelor achiziţiilor publice, a finanţării partidelor politice şi a organizării alegerilor generale şi locale. Va fi înfiinţat Parchetul Naţional Anticorupţie, pentru ca cercetarea şi instrumentarea cazurilor de corupţie să devină mai rapide şi mai eficiente. Un alt obiectiv al statului nostru este repararea greşelilor trecutului. Acum, restituim proprietăţile “naţionalizate” de regimul comunist. Condamnăm cu fermitate orice formă de antisemitism; eu însumi am condamnat cu fermitate crimele de război ale Mareşalului Antonescu. În iulie 2001, am participat la a 50-a comemorare a cumplitului pogrom împotriva evreilor din Iaşi, din perioada în care Mareşalul Antonescu se afla în fruntea statului. Pentru a sensibiliza generaţiile viitoare faţă de acest moment tragic al istoriei la Colegiul de Apărare Naţională şi în licee vor fi predate cursuri cu privire la istoria Holocaustului. Politica guvernelor de după 1989 s-a axat pe egalitatea şanselor pentru membrii comunităţilor etnice şi pe libera folosire a limbii materne şi a moştenirii culturale, sistemul de protecţie a minorităţilor fiind considerat unul din cele mai avansate din Europa. Anul trecut, Parlamentul României a adoptat Legea administraţiei publice locale, consfiinţind folosirea limbii materne în administraţia locală în localităţile în care 20% din populaţie aparţine unei minorităţi etnice. Am parcurs un drum lung, necunoscut şi nou, adesea plin de obstacole, dar ajutorul prietenilor şi partenerilor noştri americani şi europeni ne-au ajutat să ne menţinem cursul adoptat. Trebuie să vă mărturisesc că 
propria mea viaţă şi carieră au fost marcate pregnant de încercările prin care au trecut ţara şi poporul meu. M-am format ca profesionist şi politician în timpul regimului comunist. Am crezut că slăbiciunile şi imperfecţiunile acestui sistem pot fi reformate din interior. Am încercat să-mi folosesc funcţia deţinută în Partidul Comunist pentru a schimba ceva, dar fără succes, şi după 1971 am fost înlăturat din conducerea partidului. Apoi, am avut ocazia unică de a lua parte la Revoluţia din decembrie 1989 şi de a pune umărul la aşezarea bazelor noii noastre democraţii. De atunci, am evoluat şi m-am schimbat o dată cu ţara mea şi cu zona noastră, am reuşit să învăţ regulile unui sistem pluripartid şi multicultural, să trec prin experienţa grea, dar atât de interesantă, de a fi atât la putere, cât şi în opoziţie. În 2000, mi s-a oferit ocazia de a contribui în continuare la edificarea democraţiei în ţara mea, fiind, pentru a doua oară, ales în funcţia de Preşedinte. Aş dori ca acest mandat însemne o conducere responsabilă, menită să asigure un progres real în bunăstarea poporului român, în consolidarea democraţiei şi în consfiinţirea apartenenţei ireversibile a României la Occident. În acest demers sunt mândru să fiu secondat de o generaţie tânără de lideri capabili, devotaţi identităţii democratice şi occidentale a ţării noastre. Pregătirea pentru admiterea în NATO este o prioritate naţională şi un proces complex, strâns legat de întregul proces de reformă. Am început reforma 
în Armată înainte de cererea de a fi admişi în NATO, dar Parteneriatul pentru Pace şi, mai apoi, Planul Naţional de Acţiune pentru admiterea în NATO au impulsionat şi clarificat programul de reformă. Astfel, am instituit un control civil democratic al Forţelor Armate, am schimbat rolul lor în baza unei noi Strategii de Securitate şi am elaborat planurile pentru crearea unei armate de profesionişti, interoperabilă cu structurile NATO. În domeniul militar, am scăzut efectivele cu aproape 2/3. Acum ne concentrăm asupra unei schimbări structurale în armată, astfel încât, până în 2003, 70% din forţele armate să fie reprezentate de profesionişti. Deşi Parteneriatul pentru Pace şi programele de asistenţă ale S.U.A. au fost esenţiale pentru reforma sectorului de apărare, suntem conştienţi că reformarea armatei trebuie secondată de o creştere durabilă a economiei, de combaterea corupţiei, de accentuarea domniei legii, de apărarea libertăţilor fundamentale şi de descurajarea extremismului în societatea noastră.Contribuţia României la menţinerea păcii în lumeRomânia doreşte să îşi proiecteze identitatea occidentală nu doar în interior, ci şi ca participant activ în planul politicii internaţionale. Dorinţa noastră de a intra în NATO nu izvorăşte doar din nevoia de a ne bucura de umbrela protectoare a acestei organizaţii. Acceptarea noastră în rândurile membrilor NATO este o problemă de demnitate şi de identitate naţională. Este şi o problemă strâns legată de mândria Armatei Române şi de opinia publică. Poporul român nu doreşte doar să recunoască şi să promoveze în interiorul ţării valorile comunităţii occidentale ci şi să apere aceste valori umăr la umăr cu aliaţii NATO. Înainte de plecarea spre Washington am avut ocazia să vorbesc cu lt.col. Teodorescu, ofiţerul de legătură al trupelor române care fac parte din coaliţia internaţională aflată în zona Kabul-ului. M-a informat despre moralul ridicat al ostaşilor noştri, care s-au integrat imediat în programul misiunii ce le revine - în centrul şi sudul Kabulului - alături de colegii lor britanici. Suntem mândri cu aceşti tineri militari, care se află în Afganistan pentru a apăra valorile pentru care au murit tinerii români în 1989, şi pentru ca împreună cu colegii din alte ţări să contribuie la efortul comun menit să scape lumea de terorism şi să ajute Afganistanul să clădească o comunitate paşnică, stabilă şi democratică.Participarea României la Forţa Internaţională de Menţinere a Păcii în Afganistan nu ar trebui să surprindă. 
Hotărârea noastră de a participa activ la misiuni de menţinere a păcii s-a materializat încă din 1991, când am participat la Războiul de Golf, după ce am sprijinit, ca Membru nepermanent al Consiliului de Securitate al ONU, decizia de a răspunde prin forţă la invazia Kuwaitului de către Iraq. Am participat, de asemenea, la misiuni de menţinere a păcii în Somalia, Angola, Albania, Bosnia şi Kosovo. Angajamentul nostru privind contribuţia la instaurarea unei păci durabile în Europa de Sud-Est este deplin. În acest sens, pe 19 septembrie anul trecut, Parlamentul României a aprobat sporirea participării noastre la SFOR şi KFOR cu aproape 300 de militari. În total, peste 7000 de militari şi poliţişti au participat, până în prezent, la operaţiuni de menţinere a păcii.Decizia noastră de a fi membri responsabili ai comunităţii internaţionale, factor de stabilitate şi bună vecinătate, se bazează pe concepţia noastră despre lume. Susţinem şi contribuim activ la procesul de stabilizare din Balcani, apelând la instituţiile de cooperare în regiune, cum ar fi Pactul de Stabilitate, Procesul de Cooperare în Europa de Sud-Est, Centrul sud-est european pentru lupta împotriva criminalităţii transfrontaliere (SECI).În 2001 ca preşedinte în exerciţiu al OSCE, România a avut şansa unică, ca prin devotamentul şi priceperea ministrului nostru de externe, Mircea Geoană, să folosească forţa organizaţiei pentru susţinerea procesului de stabilizare în regiune în momente cruciale, ca de pildă în 
timpul alegerilor din Kosovo şi în criza din Macedonia. România a fost mândră să participe la acţiunea comună NATO - EU - OSCE menită să readucă stabilitatea în Fosta Republică Iugoslavă a Macedoniei şi să conducă misiunea NATO Amber Fox care a fost încununată de succes. Ca şi copreşedinte a mesei rotunde pe probleme de securitate din cadrul Pactului de Stabilitate, România şi-a concentrat acţiunile spre implementarea obiectivelor legate de dezvoltarea unei capacităţi eficiente - la nivel regional - de a răspunde ameninţărilor neconvenţionale, cum ar fi terorismul, crima organizată, corupţia, traficul de carne vie, traficul de droguri, de arme uşoare.Promovarea principiilor ce ţin de performanţă, contribuţie şi solidaritate între ţările candidate la admiterea în NATO este, de asemenea, parte a abordării pozitive pe care România a manifestat-o la nivel regional. În acest sens, aşteptăm cu nerăbdare să găzduim viitoarea întâlnire a primilor miniştri din ţările candidate la aderarea la NATO - aşa numitul “Grup Vilnius” - ce va avea loc între 25 şi 26 martie a.c.Generoasa idee lansată de Preşedintele Bush anul trecut la Varşovia ne-a îmbărbătat şi ne-a făcut să credem cu adevărat că NATO “se va extinde spre est, spre sud, spre nord”. Credem cu tărie în valoarea pe care dimensiunea sudică a lărgirii o poate aduce organizaţiei. În acelaşi timp, dimensiunea sudică dacă va fi cuplată cu una nordică şi una centrală, va avea conotaţie atât strategică, cât şi morală, creând o Europă unită şi liberă.Suntem convinşi că dacă vom face ceea ce trebuie, România are şansa de a avea o nouă importantă întâlnire cu istoria, anul acesta, la Praga. După cum am avut plăcerea să-i scriu Preşedintelui Bush, vreau să vă spun şi dumneavoastră că Praga are o semnificaţie specială pentru noi. Nu este doar oraşul de aur al Europei. Nu este doar oraşul unde a avut loc Revoluţia de Catifea a Preşedintelui Havel. Este şi locul unde România, alături de alte ţări membre ale Pactului de la Varşovia, a fost invitată să vină cu tancurile pentru a înăbuşi “Primăvara de la Praga”. România a refuzat acea invitaţie. Anul acesta, aliaţii din cadrul NATO se pregătesc să lanseze un alt tip de invitaţie, aceea de a apăra şi promova valorile democratice şi de a construi - prin aderarea la NATO o Europă unită şi liberă. Vreau să vă asigur că vom fi pregătiţi şi fericiţi să onorăm această invitaţie.Vă mulţumesc!

Distinşi participanţi,Doamnelor şi domnilor,Îmi face o deosebită plăcere să mă adresez dumneavoastră, celor implicaţi în activităţile Zayed Centre for Coordination and Follow-Up. Obiectivele acestui centru de reflecţie şi de studiu privesc problemele lumii arabe în contextul schimbărilor produse atât de procesul de globalizare, cât şi de sfârşitul Războiului Rece şi de modificarea raporturilor de forţe pe scena internaţională.Lumea se schimbă mai repede decât suntem dispuşi să acceptăm. Această aparentă “accelerare a istoriei” poate fi însă superficială şi înşelătoare, ascunzând mari pericole. Cea mai defavorabilă situaţie, din toate punctele de vedere, este “schimbarea care nu schimbă nimic”.În foarte multe situaţii ne aflăm astăzi în prezenţa acestui tip de schimbare. Un exemplu, care priveşte atât România, cât şi lumea arabă, şi în general ţările în curs de dezvoltare, îl reprezintă accentuarea decalajelor de dezvoltare între Nord şi Sud. Această accentuare a polarizării economice, sociale, tehnologice şi militare este în sine periculoasă. Când ea priveşte mari blocuri geopolitice, pericolul creşte şi mai mult.Oricâte bune intenţii ar afişa organizaţiile internaţionale şi statele dezvoltate, faptul că 20% din populaţia lumii consumă mai mult de 80% din resursele planetei nu poate rămâne fără urmări. Problemele demografice, ale accesului la resurse precum apa, energia, starea de sănătate, educaţia, toate acestea au un cuvânt greu de spus în configurarea viitorului umanităţii.Acum, modelului confruntării dintre marile superputeri i se substituie modelul lumii globalizate, care este unul la fel de constrângător şi de uniformizant.Ca ţară care a fost situată între Orient şi Occident, România înţelege poate mai bine ca multe alte ţări problemele cu care se confruntă ţările din Orientul Apropiat şi Mijlociu, lumea arabă în general. Noi nu am considerat atentatele de la 11 septembrie ca pe o expresie a unui “război între civilizaţii”, şi nici ca pe un război religios. Este şi periculoasă, şi contraproductivă o astfel de abordare. Cert este faptul că indivizi, care au interpretat abuziv şi excesiv precepte religioase, au crezut că oferă astfel răspunsuri la problemele reale ale lumii arabe. Eroarea lor este tragică, şi trebuie să găsim cele mai potrivite modalităţi prin care să împiedicăm repetarea ei.Lumea arabă are câteva mari probleme, în opinia mea. Una dintre ele o reprezintă conflictul arabo-israelian, care, după o perioadă de mari speranţe într-o soluţie 
negociată, a intrat într-o fază extrem de periculoasă. Poziţia României este clară în această privinţă: atât statul palestinian, cât şi statul israelian, au dreptul legitim la existenţă. Moartea oamenilor nevinovaţi nu rezolvă nimic, ci doar adânceşte ura şi măreşte resentimentele. Forţa nu a construit nimic de o manieră durabilă şi stabilă. Prin negociere, prin compromisuri inteligente, prin respect reciproc, toleranţă se pot face progrese pe calea păcii în Orientul Mijlociu.O a doua problemă majoră pentru ţările arabe derivă din importanţa lor geostrategică, în bătălia pentru resursele energetice. Problema nu este nouă, dar ea a generat întotdeauna instabilitate şi pericole pentru arii geopolitice mai largi. Observ că ţările din zonă încearcă, şi adesea reuşesc, să-şi coordoneze mai bine politicile, să acţioneze mai unit şi mai eficient pentru a-şi promova interesele şi pentru a reduce sursele de instabilitate.A treia mare problemă, cu care ne confruntăm cu toţii, nu numai lumea arabă, este aceea a abordării dezvoltării durabile. Este de domeniul evidenţei că modelele de dezvoltare economică şi socială care au dominat secolele 19 şi 20 nu mai au valabilitate în viitor. Ele conţineau, implicit, ipoteza unei lumi cu resurse nelimitate. Această ipoteză nu mai este valabilă acum. Există limite ale resurselor, care generează limite ale dezvoltării. Relaţiile omului cu mediul înconjurător au devenit conflictuale. Epuizarea resurselor, schimbările climaterice, degradarea mediului 
măresc dramatic costurile dezvoltării. Trebuie să imaginăm un alt model de dezvoltare. Lester Brown, preşedintele fondator al Earth Policy Institute, propune termenul de eco-economie, adică crearea unei economii care să ţină cont de raporturile omului cu natura, pentru a genera o dezvoltare durabilă.Aş dori să fac o scurtă paranteză. În procesul de globalizare se petrece o mutaţie semnificativă: locul ţărilor, ca actori ai procesului, este luat de mari blocuri economice, politice şi militare, de genul Uniunii Europene, NAFTA, ASEAN. Această evoluţie va conduce şi ţările arabe către o astfel de abordare a noilor realităţi.România, atunci când şi-a propus ca obiective strategice integrarea europeană şi euro-atlantică, de la astfel de considerente a plecat.Europa a învăţat, se pare, aceste lucruri după două războaie pustiitoare şi după experienţa traumatizantă a împărţirii ei în două printr-o “Cortină de Fier”. Europa unită este răspunsul la problemele continentului. Acest model pare să fie considerat atractiv de multe alte naţiuni. Ele trebuie să plece de la realităţile şi nevoile lor atunci când înregistrează mecanisme de cooperare regională. Orice proiect de integrare trebuie să fie deschis, democratic şi bazat pe valori comune.România este hotărâtă să-şi dezvolte relaţiile cu ţările arabe, tradiţional bune. Vizita mea în Emiratele Arabe Unite are ca obiectiv consolidarea şi aprofundarea acestor relaţii. Avem multe interese comune şi poziţii convergente în privinţa problemelor zonei, ale situaţiei internaţionale, în general. Conlucrăm fructuos în organismele internaţionale. Sperăm într-o mărire semnificativă a schimburilor comerciale. Cred că perspectivele relaţiilor noastre sunt dintre cele mai bune. Împreună putem contribui la edificarea unei noi ordini internaţionale, care să ţină cont de interesele tuturor statelor.Doresc să închei mulţumindu-vă pentru atenţie şi asigurându-vă de hotărârea României de a avea relaţii cât mai bune cu lumea arabă.Vă mulţumesc pentru atenţie.

Întâlnirea de astăzi cu ziariştii japonezi şi români îmi face o deosebită plăcere în priumul rând pentru că îmi oferă prilejul de a prezenta câteva dintre aspectele şi perspectivele relaţiilor româno-japoneze. Este a doua mea vizită în Japonia, în calitate de şef al statului român. Sunt bucuros să constat că România are în Japonia un prieten, un partener puternic şi un susţinător în procesul de reformă economică şi socială pe care îl parcurge.În plan politic, relaţiile României cu Japonia sunt excelente. Anul acesta se împlinesc 100 de ani de la stabilirea de relaţii diplomatice. Ţările noastre au fost alături şi în momente faste ale istoriei lor, şi în momente mai puţin fericite. După cel de-al doilea război mondial ne-am aflat, practic, în tabere opuse, în perioada Războiului Rece.Acest lucru nu ne-a împiedicat să stabilim relaţii dintre cele mai bune şi mai profitabile în plan economic şi cultural. Graţie transferului de tehnologie din partea Japoniei, în România s-au dezvoltat sectoare industriale precum siderurgia, electronica şi electrotehnica, chimia de sinteză automatizările, producţia de rulmenţi, printre altele Anii ‘60-‘80 ai secolului trecut au fost, din acest punct de vedere, cei mai fructuoşi în privinţa relaţiilor economice şi în planul transferului de tehnologie. Eu cred că vizita pe care o întreprind în aceste zile este şi un semnal al relansării şi amplificării acestor relaţii, plecând de la noile realităţi din România şi de la noul cadru al relaţiilor bilaterale. Avem o bună tradiţie, avem interese comune, avem o concepţie asemănătoare privitoare la valorile care trebuie să stea la baza relaţiilor dintre state şi naţiuni. Distanţele şi diferenţele de civilizaţie, tradiţiile nu mai pot fi obstacole în calea legăturilor între state. Oamenii au ştiut întotdeauna să construiască punţi între ei, câtă vreme au avut ceva de spus unii altora. Pentru România şi Japonia, cultura a fost, alături de economie, un instrument al bunei înţelegeri.În anii ‘50-‘70 ai secolului trecut, graţie unor opere cinematografice impresionante ale regretatului Akira Kurosawa, precum Rashomon, Shichinin no samurai (Cei şapte samurai) sau Kagemusha, publicul românesc făcea cunoştinţă cu o cultură şi cu o tradiţie extrem de puternice şi de originale. S-au publicat numeroase cărţi despre Japonia, limba şi cultura japoneză se studiază în universităţi, licee şi şcoli generale. Acest interes deosebit al românilor pentru Japonia este dovedit de faptul că, în acest moment, România 
este ţara din Europa Centrală şi de Est care beneficiază de cele mai multe burse guvernamentale oferite de ţara dumneavoastră.La rândul ei, România a fost şi este o prezenţă culturală activă în Japonia. Ansambluri culturale româneşti de prestigiu, artişti lirici, pictori, sculptori, regizori şi scenografi au contribuit la cunoaşterea tradiţiilor şi valorilor culturale ale românilor de către cetăţenii japonezi. Între septembrie 1988 şi iunie 1989, în Japonia s-au desfăşurat acţiuni legate de anul culturii româneşti. S-au înfiinţat şi funcţionează o serie de asociaţii şi fundaţii culturale, iar guvernul nipon a acordat ajutoare importante Operei şi Ateneului Român, universităţilor şi unor muzee din România.Am insistat asupra legăturilor în plan cultural, pentru că ele s-au născut din respectul pe care ţările noastre îl au faţă de tradiţii şi de creaţia în plan spiritual. Acest lucru are o mare importanţă pentru viitor, un viitor în care bunurile simbolice, în rândul cărora se află şi bunurile culturale, vor avea un rol tot mai mare.Spuneam că relaţiile politice româno-nipone sunt foarte bune, atât în plan bilateral, cât şi în planul cooperării internaţionale. Aceste lucruri au fost întărite de întâlnirile şi de convorbirile pe care le-am avut cu înalţi oficiali niponi. Mi-a făcut o deosebit plăcere reîntâlnirea cu Majestatea Sa, Împăratul Akihito, la a cărui încoronare am participat în noiembrie 1990. Am avut convorbiri pline de substanţă cu domnii Tamisuke Watanuki, speaker 
al Camerei Reprezentanţilor, şi Yutaka Inoue, preşedintele Camerei Consilierilor a Dietei.Mă voi întâlni cu primul-ministru Junichiro Koizumi peste câteva ore. Tuturor acestor înalte oficialităţi le-am exprimat şi le voi exprima dorinţa României, a oficialităţilor şi a poporului român, de lărgire şi aprofundare a relaţiilor cu Japonia pe multiple planuri. Ţările noastre se sprijină reciproc în organismele internaţionale. Am cooperat cu bune rezultate în situaţii de criză, precum cele din Bosnia şi Kosovo. Cooperăm în planul luptei antiteroriste. Privim cu interes şi apreciem faptul că Japonia este o prezenţă tot mai activă pe plan internaţional şi susţinem candidatura ţării dumneavoastră pentru un loc de membru permanent în Consiliul de Securitate al ONU.România, ca ţară europeană, este vital interesată de reuşita procesului de construcţie europeană, posibil datorită sfârşitului Războiului Rece şi prăbuşirii comunismului. Obiectivele sale strategice în materie de politică externă sunt legate de integrarea în Uniunea Europeană şi în NATO. Acest lucru nu înseamnă că avem o politică externă exclusivistă. Acordăm o mare atenţie legăturilor noastre cu ţările din zona Asiei şi din Orientul Mijlociu, cu Rusia şi China. De altminteri, într-o lume aflată în plin proces de globalizare nu poţi ignora relaţiile în nici unul dintre actorii majori ai procesului. Acesta este şi sensul vizitei mele în Japonia, Vietnam, Filipine şi Singapore.Am lăsat în mod special la urmă dimensiunea economică a relaţiilor româno-nipone, pentru că ele merită o atenţie specială. Semnificative până în 1989, schimburile comerciale bilaterale au cunoscut un declin în ultimii ani, în special datorită schimbărilor masive din economia românească. Tranziţia la economia de piaţă a adus scăderi dramatice ale PIB, ale producţiei industriale şi agricole, ale investiţiilor productive în economia românească.Acum suntem obligaţi să reluăm procesul investiţional, să construim noi unităţi productive şi să le modernizăm pe cele care s-au dovedit viabile în noul mediu concurenţial al pieţei libere. Sprijinul Japoniei, semnificativ până acum pentru România, este considerat de noi extrem de important. România este o piaţă pentru producătorii japonezi, dar, la rândul ei, are nevoie de noi pieţe. Dorim să fim mai prezenţi cu produse şi servicii pe piaţa niponă. Dorim mai multe investiţii japoneze în economia românească. Dorim ca marile firme japoneze să se implice mai mult în procesul de privatizare a marilor întreprinderi 
de stat din România.Am avut întâlniri şi discuţii extrem de utile cu domnii Kenji Miyahara, preşedintele Corporaţiei Sumitomo, Nobuyuki Masuda, preşedintele Mitsubishi Heavy Industries, Tohru Tsuji, preşedintele Marubeni Corporation, Morihiko Toshiro, preşedintele companiei Tomen, Hiroshi Inoue, preşedintele Koyo Seiko. Am participat la Forumul de afaceri organizat de Asociaţia pentru comerţul cu Rusia şi ţările Europei de Est (ROTOBO), KEIDAREN, NIKKEIREN, KEIZAI KOYOKAI.Am prezentat acestor importanţi actori economici japonezi situaţia economiei româneşti, perspectivele ei, precum şi proiectele mari de investiţii în infrastructuri de transport, telecomunicaţii, industrie, agricultură, servicii, turism. Am prezentat şi proiecte de privatizare concrete, în care dorim să fie angrenate întreprinderi şi capital japoneze.Suntem conştienţi de slăbiciunile şi de constrângerile mediului de afaceri românesc. Am discutat aceste lucruri cu partenerii noştri niponi şi le-am prezentat măsurile de natură legislativă şi fiscală pe care le-am luat în ultimul an pentru stimularea investiţiilor străine. Am ascultat sugestiile şi propunerile firmelor japoneze şi vom ţine cont de ele în măsurile pe care le vom lua în viitor.Pentru că toate ţările se confruntă cu probleme de birocraţie şi de courpţie în administraţie, probleme amplificate în România de tranziţie şi de procesele de reformă economică, politică şi instituţională, dorim să ne folosim de noile tehnologii informaţionale, Internet 
şi comunicaţii mobile pentru a ne moderniza serviciile publice, învăţământul, administraţia şi pentru a combate corupţia şi birocraţia.Acordăm o mare atenţie acestui sector al noilor tehnologii, pentru că vedem în el un mijloc de a recupera o parte importantă a rămânerilor în urmă în procesul de dezvoltare economică. România are o industrie de soft recunoscută şi în plină expansiune. În următorii trei ani dorim să investim circa 500 de milioane de dolari în proiecte privitoare la infrastructura şi elementele de bază ale societăţii informaţionale în România, cu accent pe e - guvernare, educaţie, acces la Internet şi la servicii electronice.Considerăm că Japonia ne poate fi un partener important în acest program. De altminteri, domnul ministru Nica a avut o întâlnire cu Asociaţia producătorilor de echipamente de comunicaţii din Japonia, pentru a le prezenta membrilor ei unele proiecte de interes comun.Sunt doar câteva aspecte ale vizitei mele în japonia, o ţară pe care românii o admiră şi şi-o doresc prietenă şi parteneră. Sper că şi în următoarele mele întâlniri, atât aici, la Tokyo, cât şi la Nagoya, să găsim aceeaşi înţelegere şi acelaşi sprijin pentru România şi aceeaşi dorinţă de cooperare în plan politic, economic şi cultural.Nu pot să închei fără să mulţumesc presei japoneze pentru interesul arătat României, pentru corecta reflectare a realităţilor ei.Vă mulţumesc pentru atenţie şi aştept întrebările dumneavoastră.

Distinşi participanţi,Doamnelor şi domnilor,Salut cu satisfacţie lucrările Forumului economic româno-nipon şi îmi exprim speranţa că astăzi vom reuşi să cunoaştem mai bine şansele şi oportunităţile unei dezvoltări mai susţinute a relaţiilor economice bilaterale.Japonia, oamenii de afaceri japonezi sunt o prezenţă mai activă în economia românească încă din anii ‘50-‘60 ai secolului trecut. Pentru români, produsul japonez este sinonim cu excelenţa tehnologică, calitatea şi eficienţa. Ingineri, tehnicieni şi muncitori români s-au format în Japonia, au cunoscut valorile ţării dumneavoastră şi conceptele care stau la baza culturii industriale şi economice nipone. Japonia a oferit României regimul de beneficiar al sistemului generalizat de preferinţe vamale încă din 1972.Transferul de tehnologie şi de cunoştinţe către România a permis ţării mele să dezvolte ramuri şi subramuri industriale cu valoare adăugată mare în domenii precum electronica, electrotehnica, telecomunicaţiile, industria rulmenţilor, bunurile de consum, metalurgia.Am dorit să reamintesc aceste premise favorabile relaţiilor economice bilaterale pentru a sublinia insatisfacţia faţă de reducerea volumului schimburilor comerciale, şi mai ales faţă de faptul că, de la o balanţă echilibrată în 1991, soldul a ajuns puternic deficitar în defavoarea României.Este evident că oferta de bunuri şi servicii a României nu mai reuşeşte să răspundă cererii de pe piaţa Japonia. Cred că împreună putem găsi soluţii acestei probleme. Sunt optimist, pentru că investiţiile japoneze în România vin din partea unor firme extrem de puternice şi din partea unor organisme financiare la fel de puternice.Graţie împrumuturilor nipone, se construieşte terminalul de containere Constanţa Sud.Va începe modernizarea căii ferate Bucureşti - Constanţa şi a unui mare număr de locomotive Diesel electrice.Există, de asemenea, o serie de programe guvernamentale japoneze de asistenţă nerambursabilă în diverse domenii - economice, sociale, culturale.Eu cred că acum economia României, care iese dintr-o recesiune de aproape patru ani şi a înregistrat o creştere a PIB cu circa 5% anul trecut, oferă mai multă atractivitate pentru investiţiile japoneze, atât în domeniul privat, cât şi în participarea la proiecte publice sau la privatizarea unor întreprinderi de stat.Am adoptat câteva prevederi legale importante, care au dus la stimularea investiţiilor străine semnificative, la simplificarea birocraţiei administrative şi la îmbunătăţirea climatului 
de afaceri românesc.S-au lansat programe publice importante în domeniul infrastructurilor de transport, în domeniul noilor tehnologii, al telecomunicaţiilor şi informaticii. De exemplu, programul numit generic “Societatea informaţională” prevede investiţii publice de 500 milioane de USD în următorii trei ani.În cadrul restructurării unor ramuri industriale, dorim să organizăm mai multe parcuri industriale şi tehnologice. Dispunem de o forţă de muncă înalt calificată, de specialişti şi de infrastructuri de bună calitate. De asemenea, dispunem de resurse naturale şi, prin acordul de asociere, de acces la piaţa Uniunii Europene.Negocierile pentru aderarea României la Uniunea Europeană sunt în curs, şi îndeplinirea criteriilor de aderare va însemna şi o restructurare şi o dinamizare a economiei româneşti. Deşi desfăşoară circa 70% din totalul comerţului său exterior cu ţările Uniunii Europene, România doreşte să pătrundă pe noi pieţe. Japonia poate fi pentru noi o piaţă importantă şi o poartă de intrare în zona Asiei.Dorim să acordăm o atenţie specială dezvoltării turismului, unde România este interesată în cel mai înalt grad de a promova noi investiţii. Graţie aşezării sale geografice, structurii reliefului, climei, culturii ei, tradiţiilor şi obiceiurilor originale, România poate fi o destinaţie turistică în orice anotimp, şi pentru orice fel de turist. În lumea în curs de globalizare, nu mai există bariere de distanţă şi de timp, iar industria serviciilor turistice poate fi 
o soluţie pentru multe ţări care doresc să-şi accelereze dezvoltarea.Profit, deci, de această ocazie pentru a vă invita să veniţi, să cunoaşteţi România, să exploataţi oportunităţile de afaceri, să intraţi în contact cu partenerii români, să reluaţi legăturile cu cei vechi. România este o ţară stabilă politic şi economic, are mari şanse să fie primită în NATO în toamna acestui an şi se află în plin proces de creştere economică.România este, de asemenea, cea mai mare piaţă, după Polonia, din zona centrală şi sud-est europeană. Există deci suficiente argumente în sprijinul investiţiilor în economia românească. Acum investiţiile în România nu mai pot fi privite ca o încercare temerară, ci ca un lucru normal, firesc. Suntem aici pentru a asculta opiniile şi sugestiile dumneavoastră şi pentru a căuta împreună noi căi de dezvoltare a relaţiilor economice bilaterale, reciproc avantajoase.Vă mulţumesc pentru atenţie şi vă invit încă o dată să veniţi şi să investiţi în România. Este o investiţie în viitorul unei economii care are toate premisele pentru o dezvoltare durabilă.

Întâlnirea de azi are un caracter consultativ preliminar, de pregătire a unui Forum al Culturii - programat în luna iunie a anului 2002, când aş dori să putem concretiza ideile şi sugestiile Dvs., în programe punctuale, sprijinite de iniţiative legislative.Pornim de la locul şi rolul culturii în societatea contemporană:Cultura este o formă superioară de libertate care contribuie esenţial la progresul întregii societăţiAsigurarea accesului liber şi egal la cultură este o condiţie a democraţiei, având aceeaşi valoare cu garantarea libertăţii individuluiSocietatea în care am intrat la acest început de secol 21- este o societate a informaţiei şi a participării . Decisiv pentru destinul unei naţiuni, astăzi, este gradul general de pregătire, de instruire, de informare şi de participare la viaţa cetăţii. Verticala specializării profesionale se reazemă pe orizontala amplei culturi generale.Problemele culturii - nu se pot rezuma la finanţarea de la buget a culturii şi la sprijinul statului pentru cultură -dar nici îndatoririle statului faţă de cultura naţională nu trebuiesc subestimate.A nu se confunda implicarea statului, elaborarea unor strategii culturale naţionale, cu dirijarea etatistă a culturii. În toate ţările civilizate, statul îşi asumă obligaţia de a proteja patrimoniul cultural, de a-i stimula şi susţine pe artişti şi intelectuali, garanţi ai păstrării identităţii culturale naţionale.Statul asigură cadrul optim pentru afirmarea valorilor cultural-artistice, facilitează accesul larg la cultură. Continuând tradiţia ultimului veac şi jumătate, statul român are datoria, să păstreze şi să apere specificul naţional, să susţină pe mai departe marile noastre instituţii culturale, care asigură permanenţa tradiţiilor, vitalitatea creaţiei contemporane şi menţinerea artiştilor şi a oamenilor noştri de cultură în elita spirituală a lumii.Statul trebuie să vegheze pe mai departe la participarea României la dialogul internaţional al valorilor.Artele, cultura, creaţia intelectuală, reprezintă principalul domeniu în care România poate rivaliza cu alte ţări. Cultura rămâne “marfa” noastră cea mai “vandabilă” şi “competitivă” pe piaţa internaţională. Dinamismul fenomenului cultural românesc continuă să fie moneda noastră forte, ne situează pe picior de egalitate în dialogul internaţional.Greşesc cei care nu înţeleg potenţialul economic al culturii. Ea nu este un consumator nerentabil de resurse. Dimpotrivă. Poate şi trebuie să fie creatoare de resurse.De peste un deceniu, 
povara tranziţiei, mai ales cea economică, dar nu numai, apasă dureros asupra culturii, a intelectualilor, asupra artiştilor şi a instituţiilor de artă.Fenomenul cultural nu poate fi izolat de starea generală a societăţii, de condiţiile de existenţă ale oamenilor. Cultura este o sinteză - cauză şi efect - a întregii existenţe sociale. În condiţiile în care o mare parte a populaţiei se zbate din greu pentru asigurarea traiului de zi cu zi, e greu să pretinzi o viaţă culturală intensă.Şi, totuşi, nu prin lamentări vom rezolva problemele. Eforturile majore trebuiesc îndreptate spre garantarea creşterii economice, scoaterea ţării din sărăcie, asigurarea unui trai decent tuturor cetăţenilor. Iar problemele culturii nu trebuiesc privite ca o povară în plus pentru că ele sunt o modalitate de ridicare generală a ţării.O politică modernă a culturii se desfăşoară pe câteva mari linii directoare:- Largul acces la cultură, îndeosebi al noilor generaţii.- Gestionarea eficientă a instituţiilor de cultură: păstrătoare şi generatoare de valori artistice- Stimularea creaţiei artistice- Sprijinirea valorilor - umane şi materiale- Afirmarea şi difuzarea propriilor tradiţii şi valori în lumeMenţinerea legăturii cu diaspora. Am în vedere cele 10 milioane de români care trăiesc în afara graniţelor ţării.Permiteţi-mi să detaliez câteva din aceste direcţii:a) Am să încep cu accesul larg la actul de cultură. Parcurgem evident o perioadă dificilă, asistăm la un declin, la deteriorarea gravă a unor instituţii 
cu veche tradiţie: ateneele populare, casele de cultură, căminele culturale, de cartier sau săteşti, bibliotecile, formaţiile artistice. Reducerea sau chiar sistarea resurselor financiare ca şi cvasi-dispariţia animatorilor dăruiţi acestei cauze riscă să blocheze cultura de masă.Deosebit de grav este acest fenomen în lumea satelor, dar şi în multe centre urbane. Avem nevoie de soluţii viabile pentru reanimarea vieţii culturale în comunităţile locale. Să găsim căi de stimulare a intelectualităţii, mai ales a dăscălimii, a cadrelor didactice, care printr-o frumoasă tradiţie, îşi asumau, menirea de continuatori şi animatori ai vieţii spirituale, îndeosebi în mediul rural.Desigur, proiectele culturale trebuie adaptate mersului vremii. Pătrunderea masivă a televiziunii în viaţa cotidiană impune inventivitate sporită, dar poate fi şi un avantaj. Evenimentul cultural viu este tot mai apreciat, îndeosebi în micile comunităţi.Apropo de televiziune: este impardonabilă grava demisie a posturilor publice de la dubla lor misiune - culturalizatoare şi de susţinere a creaţiei naţionale. Canalele televiziunii publice centrale ignoră viaţa culturală şi creaţia naţională, concurează posturile comerciale, prin programe de import facile, triviale, în detrimentul valorilor şi talentelor autohtone. Lipsa emisiunilor de informare culturală şi ştiinţifică.Mă bucură să ştiu că Postul TV Regional Craiova, face excepţie de la regulă, printr-o înţeleaptă politică de educaţie civică şi culturală. Excelentă iniţiativa dialogului cu comunităţile româneşti de la Sud de Dunăre.Cred că ar fi binevenită o discuţie cu reprezentanţii posturilor de televiziune locale - un schimb de idei, între profesionişti - asupra modului în care aceste mijloace de informare de mare eficienţă pot juca un rol activ, pozitiv în viaţa regiunii.b) În ce priveşte producţia de carte şi difuzarea ei, avem un peisaj editorial diversificat şi bine dezvoltat în teritoriu - aici, la Craiova, există o serie de edituri harnice care pun în valoare deopotrivă patrimoniul şi valorile contemporane ale culturii din Oltenia. Alături de revistele de cultură cu veche tradiţie, au apărut noi iniţiative, ca recent lansata revistă “Lamura”.Dar, la nivel naţional, consumul şi accesul la carte au devenit o mare problemă.Trăim paradoxul ca la un număr de titluri- cărţi şi reviste - infinit sporit faţă de acum 12 ani, să înregistrăm mult mai puţini cititori. Tot mai scumpe, cărţile tind să devină un produs de lux. Reţeaua de difuzare s-a 
dezorganizat. Bibliotecile publice cunosc un real declin, sau dispar.c) Este deficitară organizarea sistemului naţional de biblioteci şi centre documentare. Resursele documentare ale ţării nu sunt suficient valorificate; informaţia circulă greu. Coexistă zone slab sau total neacoperite, şi paralelisme păgubitoare.Recent, la Bucureşti au fost inaugurate două instituţii emblematice: redarea în funcţiune a Bibliotecii Centrale Universitare din Bucureşti (distrusă, precum se ştie, în decembrie 1989, a fost integral refăcută, lărgită şi modernizată), ca şi noul local al Bibliotecii Academiei Române. Din păcate, sediul Bibliotecii Centrale de Stat a rămas neterminat. Alte biblioteci supravieţuiesc cu mari dificultăţi. Aici, la Craiova, se fac eforturi notabile, spiritul universitar îşi spune cuvântul ca şi solida tradiţie de excelenţă a Liceelor, cu cadre didactice de elită.d) Şi pentru că a venit vorba de educaţie, România care are o cotă atât de înaltă pe piaţa mondială de soft, nu îşi poate permite să rămână în urmă la nivelul implementării educaţiei electronice. Există iniţiative lăudabile pentru promovarea cărţii electronice şi a bibliotecii electronice la ICI. Atât Academia, cât şi Ministerul Culturii au întreprins acţiuni în acest domeniu, pentru extinderea suportului electronic de informare, dar generalizarea acestor iniţiative avansează greu.Campania demarată în urmă cu doi ani pentru promovarea tehnologiei informaţiei în şcoli şi universităţi va trebui susţinută şi continuată 
în instituţiile de cultură şi în sistemul naţional de informare şi documentare.Avem o mişcare teatrală de nivel internaţional care, inclusiv în anii dictaturii, a contribuit la evoluţia societăţii româneşti. Îi revine pe mai departe un rol important în îndreptarea moravurilor şi înălţarea spirituală a naţiunii. Din păcate, multe teatre înfruntă mari greutăţi financiare, uneori şi din cauza unui management pasivCinematografia naţională, după ce era să atingă punctul zero, începe să se redreseze. Declinul trebuie şi poate fi stopat: dispunem de un potenţial regizoral, actoricesc şi tehnic remarcabil. Avalanşa subculturii importate pe micile şi marile ecrane este greu de contracarat în absenţa unei cinematografii proprii.Unele filme autohtone - inspirate din necazurile şi speranţele oamenilor noştri, izvorâte din realităţile societăţii româneşti - au avut mare succes de public - ca şi unele documentare reuşite de televiziune. Un pas înainte este realizarea de către televiziunea publică a unor seriale proprii, cu forţele noastre regizorale şi actoriceşti.Avem o şcoală muzicală universal apreciată, prin calitatea orchestrelor şi a soliştilor. Festivalul Naţional “George Enescu” a fost o probă a acestui potenţial, înscriindu-se ca un mare eveniment artistic, onorat de mari personalităţi şi formaţiuni de renume din numeroase ţări.Ştiu că aici, la Craiova, colectivele Filarmonicii şi ale Operei depun imense eforturi pentru a continua tradiţia şi a crea noi generaţii de melomani.Prin definiţie, condiţia artistului presupune sacrificiu pe altarul artei. Prin compensaţie, standardele europene impun astăzi mecanisme speciale de protecţie socială pentru această categorie, alcătuită din unicate.Din păcate, în România ultimului deceniu, oamenii de cultură şi artiştii au fost net defavorizaţi de tranziţia spre economia de piaţă. Bugetarii din zona culturii au rămas şi cei mai săraci şi cei mai impozitaţi. Ei nu lucrează la negru, nu participă la economia subterană. Totul este la vedere.Ministerul Muncii şi cel al Finanţelor au datoria să găsească resorturile legale pentru reechilibrarea scării de valori în cadrul societăţii româneşti.Confruntaţi cu un dramatic exod al artiştilor, mai ales al celor tineri, avem obligaţia morală de a le oferi aici, acasă, temeiul, motivarea unei reîntoarceri. Să circule, să ducă în lumea largă faima şcolii noastre creative şi interpretative, dar să rămână ancoraţi pe scenele, în atelierele şi în studiourile din România.Avem o reţea de muzee 
cu colecţii de mare valoare. Din păcate, în jurul lor este prea multă linişte. Politica de aşteptare a vizitatorilor, lipsa unor acţiuni dinamice, de cooperare cu alte instituţii din sfera culturii şi mai ales cu şcolile, reduc posibilităţile de valorificare a acestor tezaure. Muzeele nu sunt doar depozite ale trecutului, ele trebuie să fie spaţii ale dialogului public, instrumente ale educaţiei permanente. Există atâtea experienţe notabile, în ţară şi în străinătate, care pot fi preluate şi adaptate condiţiilor specifice.Opera plasticienilor profesionişti cât şi bogăţia creaţiei populare din toate zonele ţării pot deveni importante surse de venituri şi de afirmare a creativităţii româneşti. Ele pot fi integrate strategiei naţionale de dezvoltare a turismului, ca puncte de maxim interes ale tot mai solicitatelor trasee de turism cultural. Şi Oltenia, are splendide asemenea trasee, încă nepuse în valoare, ca şi un excepţional potenţial de valorificare a creaţiei populare.Printr-o prost înţeleasă europenizare, după 1990, susţinerea tezaurului folcloric a fost aproape total abandonată. Asistăm la o gravă poluare a tradiţiilor, în detrimentul valorilor noastre naţionale.Patrimoniul cultural este în mare suferinţă. Bugetele tot mai zgârcite întârzie finalizarea marilor şantiere de restaurare. Poate între timp vom avea o lege mai bună a sponsorizării, care să le rentabilizeze gestul civic.6. Bugetul ţării nu poate acoperi toate cerinţele culturii. Pe lângă implicarea mai dinamică a 
factorilor locali, în spiritul descentralizării administrative şi a stimulării iniţiativei comunităţilor locale, în sprijinirea artelor şi culturii, se impune o nouă lege a sponsorizării.Să punem în mişcare un mecanism activ al sponsorizării şi mecenatului. Să contribuim la crearea unei conştiinţe sociale a noilor forţe financiare din sectorul privat. Să le atragem şi spre co-finanţarea culturii. Să găsim, de asemenea, modalitatea de a face atractive investiţiile în cultură.7. Este imperios necesar să găsim un cadru unitar, coerent, privind legislaţia în domeniu, care să creeze o bază cât mai favorabilă funcţionării instituţiilor de cultură şi stimulării creaţiei artistice.8. Fundaţia Culturală Română, Academia, Ministerul Învăţământului şi Cercetării, ca şi alte instituţii au desfăşurat o activitate lăudabilă în sprijinul amplificării relaţiilor cu românii din afara ţării, inclusiv pentru aducerea în circuitul cultural naţional a creaţiilor unora dintre ei.Propaganda culturală externă, relaţiile cu instituţii ştiinţifice, academice, universitare sau de cultură din Europa şi din lume au cunoscut în ultimii ani o amplificare şi diversificare. Dar, nu cred că putem fi încă mulţumiţi de modul în care este cunoscută pe plan internaţional ţara, patrimoniul său, creaţia cultural-artistică.Avem nevoie să gândim noi căi de acţiune, să elaborăm programe şi o veritabilă strategie culturală pentru a da o nouă deschidere spre lume, pentru afirmarea mai puternică a statutului european al culturii române. Trebuie să ne propunem să fim mai prezenţi în mişcarea culturală europeană, să ne implicăm în elaborarea de lucrări de sinteză, dicţionare, enciclopedii de largă circulaţie, care să prezinte sistematic, corect, documentar, ţara, istoria, cultura sa, creaţia artistică românească.9. Am încercat să punctez doar unele probleme cu care se confruntă astăzi cultura naţională.Cred că e oportun, în perspectiva apropiatului Forum, să le discutăm, să ne spunem fiecare părerea, inclusiv în mass-media, pentru ca la Forum să poată fi deja prezentate proiecte concrete, programe punctuale , şi o strategie unitară, pe termen lung pentru fiecare dintre domenii şi pentru ansamblul vieţii noastre culturale.În final, îmi îngădui să avansez două propuneri, care s-au cristalizat în timp, în urma unor alte consultări.În secolul XXI, consider indispensabilă constituirea unui organism public care să coordoneze în plan naţional unele programe culturale de interes general, după modelul Fundaţiilor 
Regale, şi al unor instituţii cu eficienţă verificată în alte ţări (gen British Council). Titulatura încă n-a fost decisă. Eventual - INSTITUTUL (CULTURAL) ROMÂN - pus sub patronajul Preşedintelui ţării. Statul îi va aloca o subvenţie anuală, completată cu donaţii ale unor fundaţii, cu sponsorizări (inclusiv din fondul “România”).Scopul INSTITUTULUI (CULTURAL) ROMÂN: organizarea unor evenimente culturale de anvergură - în ţară, pentru comunităţile româneşti din zonele limitrofe României, pentru diasporă şi pentru imaginea culturii naţionale în străinătate.Obiective:Să susţină tipărirea şi difuzarea unor lucrări fundamentale - inclusiv în limbi străine (sau publicarea la edituri de prestigiu din alte ţări a unor lucrări româneşti esenţiale)Să organizeze şi să susţină festivaluri culturale, retrospective de film, expoziţii, turnee ale unor formaţii teatrale şi muzicale, conferinţe, manifestări folclorice, etc.Să ofere burse pentru tineri români din diasporă, şi să asigure trimiterea la studii a unor tinere talente.

Prea Fericite Părinte Patriarh Teoctist,În tumultul problemelor cotidiene, trăim astăzi o bucurie deosebită: aniversarea zilei de naştere a Prea Fericirii Voastre. O aniversare bogată, atât în anii pe care i-aţi adunat într-o cunună a vârstei, cât şi în semnificaţia ei.Cred că nu este întâmplător faptul că Dumnezeu a învrednicit ţara şi poporul nostru cu un asemenea Patriarh. Pentru cei ce vă cunosc, pentru cei care vă văd, sunteţi - nearătându-vă anii - un stejar viguros. Aţi trecut prin anii perioadei interbelice, formându-vă ca teolog şi slujitor. Aţi străbătut “deşertul” totalitarismului ateu, înţelegând rostul şi nevoia unei Biserici vii, care să ducă mai departe flacăra credinţei strămoşeşti, punându-vă slujirea arhierească, şi mai apoi cea patriarhală, în această vrednică şi istorică lucrare. Stejarul a devenit, cu fiecare încercare, cu fiecare responsabilitate încredinţată, mai viguros odată cu anii ce i-au îmbogăţit coroana. De aceea ne sunteţi astăzi, tuturor, exemplu de înţelepciune, de trăire ortodoxă şi românească, pentru că “bătrâneţea” Prea Fericirii Voastre se manifestă într-o maturitate a sfatului dat Bisericii în clipe deloc uşoare, de prefaceri sociale şi economice, de mentalitate şi viaţă. Împliniţi, aşadar, în mod deplin slujirea patriarhală a Bisericii Ortodoxe Române, o Biserică ce nu a putut fi îngenuncheată decât în rugăciune, ducând mai departe, din generaţie în generaţie, “buna-vestire” a Sfântului Apostol Andrei, ocrotitorul şi Apostolul României.La acest ceas de sărbătoare, ne exprimăm preţuirea faţă de personalitatea şi slujirea Prea Fericirii Voastre, pentru tot ceea ce împliniţi cu neobosită trudă pentru fiii Bisericii Ortodoxe Române. Vă rog să primiţi, Prea Fericirea Voastră, urări de bine şi sănătate, de viaţă lungă şi binecuvântată.Cu pretuire,Ion IliescuPresedintele Romaniei

Iubite Maestre Ion Irimescu,În fiecare an, în pragul primăverii, gândul mă poartă către marele şi nepreţuitul artis care sunteţi. Cu ocazia zilei Dumneavoastră de naştere, permiteţi-mi, scumpe Maestre, să vă urez, cu toată sinceritatea şi admiraţia, sănătate, voinţă creatoare şi bucurie. Fie ca robusta Dumneavoastră operă să continue să exercite pentru mulţi, mulţi ani de acum încolo, aceeaşi fascinaţie, să trezească aceeaşi emoţie. Fie ca izvorul de candoare, de senzualitate, de rigoare, dar şi de fervoare cu care aţi înnobilat oricare dintre sculpturile Dumneavoastră să-şi păstreze prospeţimea şi puritatea, marcând drumul pe care l-aţi străbătut într-o viaţă exemplară, dăruită Artei.La mulţi ani, iubite Maestre şi prietene! Ion IliescuPresedintele Romaniei 

Domnule Preşedinte Hai,Distinşi participanţi,Doamnelor şi domnilor,Doresc să încep prin a mulţumi gazdelor noastre pentru primirea deosebit de călduroasă pe care au făcut-o delegaţiei române. Văd în aceasta expresia bunelor relaţii româno-vietnameze, care au cunoscut o evoluţie permanent ascendentă.Ne aflăm în oraşul care poartă numele unui personaj central al istoriei recente a Vietnamului, de activitatea căruia este legată lupta pentru eliberarea şi independenţa ţării dumneavoastră. Totodată oraşul dumneavoastră reprezintă capitala ecpnomică a R.S. Vietnam, cu un rol activ în procesul de modernizare - aşa cum am văzut în zona economică Tan Thuan. Dinamismul şi evoluţiile pozitive din economia şi din societatea vietnameză sunt cel mai bun omagiu adus celor care s-au sacrificat pentru idealurile de libertate şi de reunificare a patriei.Pacea este condiţia esenţială a prosperităţii. Acum Vietnamul se bucură de pace, se dezvoltă rapid şi se modernizează, devenind un actor important în spaţiul economic al Asiei de Sud-Est.România parcurge, la rândul ei, un proces de reforme politice, economice şi sociale, menit să îi asigure dezvoltarea şi atingerea obiectivelor strategice: integrarea europeană şi euro-atlantică. Eforturile făcute de cetăţenii României în această perioadă de tranziţie la economia de piaţă încep să dea roade. Potenţialul României şi al R.S. Vietnam, complementaritatea dintre cele două economii a ţărilor noastre reclamă creşterea dinamismului în susţinerea promovării intereselor reciproce de dezvoltare a schimburilor comerciale, a cooperării economice, precum şi pentru întărirea legăturilor tradiţionale dintre cele două ţări şi popoare prin intensificarea schimburilor culturale, tehnice, ştiinţifice ca şi în domeniul turismului.Un factor favorizant al acestor relaţii îl pot reprezenta cetăţenii vietnamezi care au studiat în România. Ţara noastră are, de astăzi, un consul onorific în oraşul dumneavoastră, doamna Doan Thi Miuh care şi-a făcut facultatea în România. Sper ca în acest fel oraşul dumneavoastră să intre mai uşor în contact cu partenerii români, să beneficieze de informaţii mai prompte în materie de proiecte de cooperare. Salutăm apariţia în România a unei comunităţi de afaceri vietnameze şi cred că aceasta poate juca, la rândul ei, un rol important în strângerea legăturilor dintre ţările noastre.Închei, urându-vă cu prilejul începutului noului an lunar fericire şi succese în activitatea dumneavoastră, pusă în slujba bunăstării şi prosperităţii 
oraşului şi ţării dumneavoastră! Permiteţi-mi să toastez pentru dezvoltarea armonioasă, în următorii ani, a relaţiilor de colaborare dintre România şi R.S. Vietnam, în beneficiul ambelor popoare, contribuind la edificarea păcii şi creşterea încrederii între state. Noroc! Chuc suc khoe! Vă mulţumesc.

Domnule Preşedinte Tran Duc Luong,Stimaţi invitaţi,Doamnelor şi domnilor,Permiteţi-mi să vă mărturisesc că trăiesc clipe deosebite, deoarece, după trei decenii, mă aflu din nou în Vietnam, ţară legată de România prin legături multiple, printr-o îndelungată istorie, de solidaritate ca şi prin schimburi tradiţionale, mai ales, prin schimburi culturale, economice şi umane.Ne bucură că vizita noastră a coincis cu Sărbătoarea tradiţională a poporului vietnamez - a noului an lunar. Am venit la dumneavoastră cu inima deschisă, de prieteni sinceri - cu urări de sănătate, pace şi prosperitate. Ceea ce am descoperit în aceste zile, de prezenţă pe pământ vietnamez, este o ţară modernă, deschisă lumii, angajată activ în dezvoltarea proprie. Daţi-mi voie să vă felicit din toată inima şi să vă doresc ca să fie duse la îndeplinire programele dumneavoastră de reforme şi dezvoltare, având ca scop transformarea, până în anul 2020, a Vietnamului într-o ţară industrială modernă.Iată de ce, România urmăreşte cu interes şi sprijină procesul de reforme din Vietnam, care creează o bază solidă pentru relansarea pe multiple planuri a relaţiilor tradiţionale dintre ţările noastre. România se află, ea însăşi, acum, la începutul secolului XXI, într-un amplu proces de reforme menite să îi asigure dezvoltarea economică şi atingerea obiectivelor strategice ale interesului său naţional: integrarea europeană şi euro-atlantică.Eforturile făcute de cetăţenii României în această perioadă de tranziţie la economia de piaţă încep să dea roade.Anul 2001 a fost anul intrării în normalitate, cu un ritm al creşterii economice de 5%, care prognozăm că se va menţine în următorii ani, ceea ce ne permite să păşim înainte cu mai mult optimism. Prin eforturi susţinute, am făcut paşi importanţi pe drumul relansării economice. Viitorul nostru este strâns legat de viitorul Europei, în care România îşi are locul ei firesc şi unde îşi poate afirma identitatea proprie şi îşi poate promova interesele, în acord cu cele ale celorlalte naţiuni europene.Deşi politica externă română a fost concentrată în ultimii ani asupra spaţiului euro-atlantic, România acordă o importanţă deosebită revitalizării relaţiilor cu partenerii tradiţionali din Asia.Ne aflăm aici pentru a ne cunoaşte mai bine şi pentru a conveni căile şi mijloacele multiplicării contactelor şi realizării unei cooperări mai strânse, în toate domeniile de activitate.Domnule Preşedinte,Distinşi invitaţi,După discuţiile pe care le-am purtat în dimineaţa aceasta 
cu domnul Preşedinte şi, sunt convins, după cele trei întâlniri importante pe care le voi avea, în cursul după-amiezii, cu alţi demnitari vietnamezi, sunt îndreptăţit să afirm că inaugurăm o nouă etapă, benefică, a prieteniei şi colaborării dintre România şi Vietnam, etapă ce oferă perspective deosebite de aprofundare a relaţiilor noastre.Propun să toastăm pentru opera noastră comună în slujba dezvoltării relaţiilor dintre ţările noastre, pentru o lume mai bună, dominată de pace, raţiune şi înţelegere.Urez popoarelor noastre, la acest început de an, noroc şi prosperitate!Închin paharul meu în cinstea domnului Preşedinte TRAN DUC LUONG, precum şi în cinstea poporului vietnamez.Noroc!Chuc suc khoe!Vă mulţumesc.

Doamnelor şi domnilor,Înainte de a răspunde întrebărilor dumneavoastră, doresc să spun câteva cuvinte despre vizita delegaţiei române în Republica Socialistă Vietnam. Consider că a fost o vizită consistentă, care poate duce la amplificarea şi diversificarea relaţiilor româno-vietnameze în plan politic, diplomatic, economic şi social.Am avut convorbiri pline de substanţă cu domnul preşedinte Tran Duc Luong, cu Primul Ministru, domnul Phan Van Khai, cu preşedintele Adunării Naţionale, domnul Nguen Van An şi cu secretarul general al Partidului Comunist Vietnamez, domnul Nong Duc Manh. Am constatat cu satisfacţie voinţa responsabililor vietnamezi de a da noi dimensiuni cooperării dintre ţările noastre, în special în domeniul economic. Există o tradiţie a acestor relaţii, care acum trebuie mai bine adaptate la noile realităţi din ţările noastre.Convorbirile pe care le-am avut, contactele dintre responsabilii guvernamentali şi oamenii de afaceri vor contribui - suntem convinşi - la extinderea acestor relaţii între ţările şi popoarele noastre. Putem colabora mai bine în domenii precum ştiinţa şi tehnologia, educaţia şi cultura. Comunităţile locale şi regionale pot juca, la rândul lor, un rol mai important în cadrul relaţiilor bilaterale.Vizita în oraşul Ho Shi Minh mi-a întărit această convingere. De aceea am numit un consul onorific în acest oraş o bună cunoscătoare a României. Sunt convins că, prin astfel de măsuri, implicăm mai mult cetăţenii în structurarea acestor relaţii.Am participat la Forumul oamenilor de afaceri români şi vietnamezi. Există multe oportunităţi de afaceri insuficient explorate. Cred că produsele româneşti pot fi mai prezente pe piaţa vietnameză şi viceversa. România poate fi o poartă de intrare pe pieţele europene a produselor vietnameze, aşa cum Vietnamul poate poate fi o poartă de intrare a României pe piaţa ţărilor din această importantă zonă geografică. Dar, mai ales, trebuie să concretizăm o gamă mai largă de forme şi căi de cooperare economică şi tehnico-ştiinţifică - în diferite domenii - precum industria petrolului şi gazelor, petrochimia, infrastructurile de transport de energie, noile tehnologii - electronice şi informatice - precum şi diversificarea relaţiilor în domeniul educaţiei şi al culturii. Ca membri responsabili ai comunităţii internaţionale, România şi Vietnamul cooperează în cadrul ONU şi al organismelor internaţionale. Dorim să extindem această cooperare. Ne-am exprimat preocuparea faţă de ameninţarea reprezentată de 
terorismul internaţional. Este important să dovedim solidaritate în faţa noilor ameninţări la adresa păcii şi stabilităţii în lume şi să acţionăm pentru rezolvarea conflictelor pe calea negocierilor.Ţările noastre colaborează, de asemeni, ca membre ale Organizaţiei Francofoniei.Am discutat şi alte probleme de interes comun şi cred că înţelegerile la care am ajuns servesc dezvoltării relaţiilor dintre ţările noastre.Vă mulţumesc pentru atenţie.

Doamnelor şi domnilor,Doresc să încep prin a vă mulţumi pentru că aţi răspuns invitaţiei mele de a avea o întâlnire cât mai puţin formală. Nu există o agendă, nu cred că există subiecte pe care nu le-am putea aborda.Înainte de a asculta opiniile şi punctele dumneavoastră de vedere, aş vrea să punctez câteva lucruri pe care le cred importante şi care se referă la situaţia României, atât în plan intern, cât şi în plan extern.Remarc cu plăcere o mai corectă prezentare a realităţilor româneşti, mai puţine trimiteri la clişeele care formau de obicei fundalul fiecărei referiri la România. Iau această evoluţie ca pe un semn al recunoaşterii progreselor făcute în ultimul an şi ceva de noua administraţie de la Bucureşti.Recunosc faptul că aceste progrese sunt încă insuficiente în raport cu aşteptările şi dorinţele cetăţenilor români şi ale partenerilor noştri europeni şi americani. Dar am acţionat şi acţionăm cu bună-credinţă pentru a schimba în bine situaţia economiei şi societăţii româneşti.Ca şef al statului, am o serie de responsabilităţi constituţionale, dar şi o serie de limite. Ele împreună structurează priorităţile mandatului meu: integrare europeană şi euro-atlantică în plan extern, pace socială şi dezvoltare economică în plan intern.Anul 2001 a fost un an al creşterii economice. Dorim să continuăm acest proces şi în acest an. Sigur că ne preocupă perspectivele unei recesiuni la nivel global, dar cred că, dacă reuşim să menţinem echilibrele economice şi să continuăm procesul investiţional, vom trece fără mari convulsii peste o eventuală recesiune.Sărăcia extremă rămâne marea sfidare în plan social. Pentru a o combate eficient, avem nevoie de resurse, care nu pot veni decât dintr-o economie mai performantă. Acesta este motivul pentru care am pledat şi pledez pentru stabilitate politică şi socială. Continuarea şi consolidarea creşterii economice presupune existenţa unui pact social între Guvern, Patronat şi sindicate. El trebuie să cuprindă elemente legate de o protecţie socială activă, mai eficientă, capabilă să micşoreze costurile sociale ale reformelor economice, care trebuie însă continuate în ritm susţinut. Fără susţinerea oamenilor, reformele eşuează în anarhie. (vezi evenimentele din Argentina).Probabil că mulţi dintre dumneavoastră sunt intrigaţi de virulenţa dezbaterii publice pe tema corupţiei din România. Pe de o parte, este o reacţie firească faţă de un fenomen care afectează climatul social - şi de aceea am considerat necesar să dăm semnalul unei 
ofensive generale împotriva lui. Totodată, este o evidentă manipulare mediatică, din perspectivă politicianistă, a unui subiect extrem de serios, şi de aceea mi-am manifestat nemulţumirea pentru felul în care se poartă această luptă politică.Am remarcat reţinerea dumneavoastră atunci când relataţi astfel de lucruri, şi cred că este o atitudine realmente profesionistă.Lupta împotriva corupţiei şi a birocraţiei este cea mai urgentă dintre acţiunile de politică internă în acest an. Punctul meu de vedere este cunoscut: în materie de corupţie nu există culoare politică.Din cauza acelor stridenţe mediatice, am propus ziariştilor români un “Cod de conduită” în tratarea problemelor corupţiei, pe care doresc să-l supun şi atenţiei dumneavoastră. El se bazează pe câteva principii:- corupţia nu are culoare politică;- corupţia nu se judecă în termenii câştigului sau pierderilor electorale;- verdictele în cazurile de corupţie se dau în tribunale, nu în presă;- nu instituţiile statului trebuie atacate, ci doar cei care au încălcat legea;- lupta împotriva corupţiei nu justifică încălcarea legilor ţării, a drepturilor şi libertăţilor cetăţeneşti, nu poate aduce atingere imaginii şi demnităţii persoanei;- în această luptă, principiul de bază este acela că “nimeni nu este mai presus de lege”. Am asistat la apariţia unei caste de indivizi: politicieni, oameni de afaceri, persoane publice şi chiar infractori care se crede intangibilă. Aceşti oameni trebuie să simtă asprimea legii.- Orice acuză 
publică de acte de corupţie trebuie să se bazeze pe dovezi indubitabile.- Opinia publică este cel mai puternic aliat al nostru în această luptă. Va fi de partea noastră dacă vom dovedi credibilitate şi responsabilitate.- Refuzul manipulării şi al divizării societăţii româneşti pe tema combaterii corupţiei.- Transparenţă şi onestitate din partea instituţiilor statului, eficienţă şi fermitate.Prezentarea României ca un fel de măsură a absolutului în materie de corupţie, ca pe un paradis al corupţiei generalizate este şi nedreaptă, şi contra-productivă. Atunci când nu mai putem deosebi ce este real şi ce este manipulare în mediile de informare, putem fi siguri că nu vom avea sprijinul populaţiei, care este esenţial pentru o acţiune de succes împotriva corupţiei.Există pericolul ca oamenii, care nu au timp să caute adevărul pe cont propriu, să-şi piardă încrederea nu în oameni, ci în instituţii şi în democraţie. Lupta cu corupţia a fost un alibi al tuturor regimurilor totalitare, şi există destui lideri populişti în politica românească gata să pescuiască în ape tulburi.Consider că înfiinţarea Parchetului Naţional Anticorupţie, declararea publică a averilor, reducerea birocraţiei, introducerea mecanismelor guvernării electronice sunt măsuri utile. Vor urma şi altele. Unele rezultate încep să se vadă. Pentru a avea o reducere semnificativă a corupţiei, avem însă nevoie de timp.În plan extern, prioritare sunt acţiunile în favoarea integrării în Uniunea Europeană şi în NATO. Anul acesta dorim să deschidem toate capitolele de negociere UE. Introducerea acquis-ului comunitar va schimba din temelii economia şi societatea românească.Cât priveşte aderarea la NATO, decizia privitoare la numărul şi la identitatea celor invitaţi să se integreze cu ocazia summit-ului din toamnă, de la Praga, nu a fost luată încă. Avem şanse şi suntem realişti în aprecierea noastră. Suntem hotărâţi să continuăm reformele din Armată şi îndeplinirea angajamentelor faţă de partenerii noştri din Alianţă. Am făcut progrese, sunt şi rămâneri în urmă. Suntem limitaţi de constrângerile bugetare, dar am alocat bani suficienţi pentru domeniile cu adevărat sensibile din Armată.Este important felul cum este percepută şi acceptată România în exterior. Orice ţară are problemele ei. Faptul că le dezbate, inclusiv pe cele sensibile şi neplăcute, este o dovadă de responsabilitate, nu de slăbiciune.Aş dori să subliniez un lucru care mi se pare important: oricât de neplăcute ar fi derapajele din dezbaterea publică 
şi oricât de frustraţi s-ar simţi liderii politici din pricina unor atacuri în presă, democraţia şi libertatea de exprimare sunt valori care nu trebuie puse în discuţie sau îngrădite în vreun fel. De aceea am condamnat unele reacţii excesive ale instituţiilor statului, aşa cum am condamnat şi exagerările mediilor de informare. Prima datorie a puterii politice, legislative, juridice şi mediatice este aceea de a fi responsabilă şi de a respecta regulile jocului democratic. Ca şef al statului, nu voi permite nici o limitare a libertăţii cuvântului şi a libertăţii presei.S-a creat în ultima vreme imaginea unor relaţii tensionate cu vecinii, inclusiv datorită supradimensionării unor probleme sau din cauza expunerii excesive a unor opinii divergente.România are dreptul legitim de a-şi apăra interesele sale, şi o poate face în multe moduri.Avem o problemă cu situaţia din Republica Moldova. Suntem îngrijoraţi de cursul evenimentelor de la Chişinău. Este un evident şi periculos derapaj antidemocratic.România nu a abordat şi nu abordează situaţia de la Chişinău prin prisma rusofobiei sau a unui unionism agresiv şi jignitor pentru populaţia rusofonă. Noi condamnăm încălcarea democraţiei, a drepturilor şi libertăţilor cetăţeneşti, a valorilor europene, şi nu un popor sau altul.Faptul că relaţiile României cu vecinii săi sunt bazate pe principii solide şi pe respectul reciproc al intereselor este dovedit de modul în care au fost rezolvate problemele generate de legea statutului maghiarilor, 
adoptată de Parlamentul de la Budapesta. Dialogul politic serios şi la obiect, compromisul inteligent, respectul principiilor dreptului internaţional, abordarea neconflictuală a problemelor duce permanent la găsirea unor soluţii acceptabile ambelor părţi.În acelaşi fel abordăm şi relaţiile cu Ucraina, cât şi negocierile tratatului cu Rusia. Sperăm să obţinem rezultate pozitive în ambele cazuri în primăvara acestui an.Preşedinţia OSCE în anul care a trecut a permis României să-şi facă mai bine cunoscute poziţiile, şi pot spune că roadele mandatului românesc încep să se vadă. În fond, toate statele europene doresc să adere, mai devreme sau mai târziu, la proiectul Europei Unite, care cere noi reguli de conduită în relaţiile dintre state.Acestea sunt câteva consideraţii generale. Aştept întrebările şi comentariile dumneavoastră. 

Domnilor membri ai Senatului,Doamnelor şi domnilor parlamentari şi miniştri,Doamnelor şi domnilor,Permiteţi-mi câteva cuvinte pe marginea dezbaterilor la care am asistat. Fără îndoială că o adunare de bilanţ anual, în prezenţa activului de bază al Ministerului de Interne, este un prilej, pe de o parte, de analiză atentă, critică a ceea ce s-a făcut în anul încheiat şi creionarea, determinarea căilor de perfecţionare a activităţii.Aş dori să subliniez şi eu complexitatea problemelor cu care se confruntă Ministerul de Interne.În primul rând, asistăm la o diversificare a fenomenelor infracţionale, a crimei organizate, inclusiv internaţionalizarea acestora ca urmare a unui fenomen contemporan: creşterea fluxurilor migratorii. Şi noi am devenit şi devenim tot mai mult un spaţiu de tranzit, care ridică probleme complexe.În al doilea rând, eliminarea vizelor Schengen înseamnă răspunderi în plus din partea noastră pentru o acţiune solidară cu ţările spaţiului european în care ne integrăm, pentru auto-protecţie faţă de fenomenele negative care însoţesc aceste fenomene migratorii.Apoi, este vorba de amplificarea atentatelor la siguranţa cetăţeanului, a bunurilor personale publice, fenomene tot mai grave de violenţă, trafic de droguri, de carne vie ş.a.m.d. Iar toate acestea, suprapuse peste condiţiile grele de viaţă ale marii majorităţi a populaţiei, incultură, trogloditism, care se manifestă în forme din ce în ce mai variate în viaţa noastră.Peste toate acestea, corupţia în administraţie, dar şi în instituţiile de ordine publică şi în justiţie erodează din interior organismul social şi subminează autoritatea statului, a instituţiilor sale, a administraţiei. În acest context, fără îndoială, misiunile şi sarcinile complexe ale Ministerului de Interne, ca instituţie specializată pentru apărarea ordinii publice, sunt deosebite.Eu aş aprecia eforturile depuse de Ministerul de Interne în anul încheiat.Materialele prezentate, dezbaterile care au avut loc au reflectat aceste eforturi şi conştiinţa răspunderii care revine lucrătorilor acestui minister, eforturile pentru reorganizarea structurilor proprii şi ridicarea gradului de profesionalitate, de tehnicitate, de dotare a structurilor ministerului. Ca şi eforturile, preocupările şi rezultatele remarcabile pe linia creşterii eficienţei, a competenţei structurilor proprii. Ne amintim ce greu a fost acest proces, pentru că aceste structuri au fost dintre cele mai compromise: după Revoluţia Română, fosta Miliţie - Poliţia reprezenta 
o structură în care cetăţenii nu mai aveau nici un fel de încredere. Deci, acest proces de creştere a autorităţii şi de creştere a sprijinului din partea opiniei publice, din partea populaţiei, este o misiune deosebită şi o condiţie pentru îndeplinirea misiunilor sale.Aş remarca îndeosebi eforturile care s-au depus pentru perfecţionarea activităţii Poliţiei şi a Jandarmeriei, structurile care se află pe primul plan al luptei împotriva infracţionalităţii, împotriva crimei organizate, atât eforturile cât şi rezultatele obţinute în această direcţie.Sunt probleme complexe cu care se confruntă Poliţia de frontieră şi apreciez eforturile care se depun pentru a perfecţiona mecanismele de lucru, inclusiv dotarea tehnică a acestei structuri, îmbunătăţirea evidenţei persoanelor, informatizarea acestei evidenţe, elaborarea de documente care să permită o activitate mai eficace, din acest punct de vedere, în ce priveşte controlul frontierelor, trecerilor înspre şi dinspre ţara noastră.Este meritorie activitatea pe care o desfăşoară pompierii, unitate specializată în cadrul ministerului, cu o experienţă bogată în acest domeniu şi care manifestă un spirit înalt de abnegaţie, apreciez preocupările pentru profesionalizarea şi creşterea tehnicităţii, inclusiv preocupările pentru modernizarea dotării tehnice.Ca şi această structură nouă a protecţiei civile, cu misiuni deosebite de intervenţii în condiţii de intervenţii în condiţii de dezastre naturale.Deci, este o activitate complexă pe 
care o desfăşoară Ministerul de Interne, cu valenţe multiple şi aceasta fără îndoială ridică gradul de răspundere a conducerii ministerului pentru managementul calificat al tuturor acestor structuri şi pentru o conlucrare fructuoasă cu alte structuri ale statului, ale administraţiei de stat.Aş sublinia necesitatea de a amplifica eforturile, de a menţine preocuparea continuă pentru ridicarea profesionalismului, a eficienţei, pentru ridicarea spiritului de combativitate al structurilor, mai ales ale Poliţiei şi Jandarmeriei, în combaterea acestor fenomene negative, antisociale, a crimei organizate, ca şi necesitatea îmbunătăţirii conlucrării active cu societatea civilă, inclusiv cu presa, cu comunităţile, cu cetăţenii.Cred că, din acest punct de vedere, trebuie să facem mai mult pentru o comunicare mai activă, pentru ridicarea gradului de încredere reciprocă. Fără sprijinul comunităţilor, fără sprijinul societăţii civile, fără sprijinul cetăţenilor, munca lucrătorilor din structurile Ministerului de Interne nu va putea avea efectul necesar.Este vitală lupta împotriva corupţiei din propriile rânduri.Eu cred că două obiective majore stau în faţa noastră ca societate: în primul rând, necesitatea unei munci încordate, solidare, la scară societală pentru creşterea economică şi pentru combaterea sărăciei care marchează viaţa noastră, viaţa majorităţii cetăţenilor în momentul de faţă, pentru ridicarea demnităţii umane. Aceasta înseamnă concentrare pentru o muncă tot mai eficientă, pentru un management performant şi la macroscară şi la microscară.În al doilea rând, o activitate susţinută pentru creşterea gradului de siguranţă al cetăţeanului şi a ordinii publice, pentru respectarea strictă a legilor şi intoleranţă faţă de infracţionalitate, faţă de tot ceea ce înseamnă fenomene antisociale din societatea noastră; încurajarea populaţiei pentru a face front comun împotriva acestor fenomene, pentru ridicarea gradului de solidaritate cetăţenească împotriva fenomenelor negative. Este îngrijorătoare, din acest punct de vedere, tocmai slăbirea coeziunii sociale în lupta împotriva fenomenelor negative. Sunt de-a dreptul revoltătoare cazuri, situaţii, când infractori jefuiesc ziua în amiaza mare şi nu există reacţie cetăţenească împotriva acestora.Nu este neapărat nevoie de prezenţa poliţistului. Şi aceştia uneori se ascund, când apar asemenea acte; aceasta, desigur, provoacă dezaprobare din partea cetăţenilor. Dar, trebuie să ridicăm gradul de combativitate al cetăţeanului, 
să ridicăm înţelegerea necesităţii unei acţiuni de autoapărare a societăţii împotriva infractorilor. În faţa unei colectivităţi solidare, unite şi combative şi infractorii devin mai prudenţi. Or, în momentul de faţă, s-a ridicat gradul de obrăznicie, de impertinenţă al infractorilor, al celor ce apelează la violenţă.Trebuie să determinăm o stare generală de mobilizare, de front comun al tuturor, nu numai al poliţiştilor, nu numai al celor îmbrăcaţi în uniformă... Ei singuri, niciodată nu vor putea face faţă valului infracţional, dacă nu creăm o stare generală de reacţie a societăţii împotriva tuturor acestor fenomene. Cred că este datoria comună, a noastră, a tuturor. În acest sens înţeleg şi apelul ministrului de a realiza o acţiune solidară a întregii societăţi, a tuturor factorilor şi de stat şi din administraţie, dar şi a colectivităţilor umane, a comunităţilor noastre împotriva acestor fenomene. Trebuie să facem un motto comun, al societăţii româneşti: pentru muncă, pentru cinste, pentru ordine şi legalitate.Am fost recent într-o vizită în ţările asiatice. Cei care m-au însoţit, cu toţii am fost impresionaţi de o ţărişoară, un oraş-stat - Singapore, prin două componente: gradul de bunăstare al acestei societăţi, al acestui stat-oraş, şi ordinea şi curăţenia desăvârşite. Este un oraş fără praf. Îi “taie” pe nemţi în materie de ordine, de disciplină, de rigoare. Şi aceasta într-un stat asiatic, fostă colonie britanică, parte a Malaieziei.În general, această lume se mişcă şi 
capătă alte valenţe; ne-a impresionat. Dar, cum au realizat acest lucru? Prin nişte măsuri draconice. După proclamarea independenţei în 1965, Singapore a avut un prim-ministru mână-forte. Sigur, democraţia a fost o chestiune în evoluţie, mi-au spus că şi azi nu prea au opoziţie, au doi membri în Parlament care se consideră ai opoziţiei, în rest acţionează solidar. Eu nu fac propagandă pentru aşa ceva; dar vreau să spun că au imprimat nişte reguli draconice; este un oraş în care se circulă fără probleme, nu au ambuteiaje. Şi pentru aceasta au gândit reguli, care se respectă strict. Sunt zone ale oraşului unde se intră în condiţiuni deosebite. Pentru un “chiştoc” aruncat pe stradă, este pe loc amendat, şi încă usturător.Dar, până la exemplul oraşului Singapore, Bucureştiul anilor grei, ai războiului şi imediat după război, când a avut primar un general, Dembrovschi, era un oraş curat. A fost prima oară când s-au introdus coşurile pentru hârtii în Bucureşti; iar poliţiştii, gardienii publici aveau carneţele pentru penalizare - când cobora un cetăţean din tramvai şi nu arunca biletul în coş, ci pe stradă, apărea imediat gardianul şi îl punea să plătească pe loc. În câteva luni de zile oraşul a început să arate curat. Deci se poate. Şi era o ţară săracă, era după război, oraşul suferise bombardamente, dar se introdusese ordinea.Deci, trebuie să introducem rigoare. Democraţie nu înseamnă anarhie, nu înseamnă lipsă de ordine, nu înseamnă nerespectarea legalităţii. Democraţia merge mână în mână cu legalitatea. Fără legalitate nu este nici democraţie, nici respectarea drepturilor cetăţeanului. Deci, aceste reguli trebuie să le promovăm în conştiinţa publică, în conştiinţa generală. Trebuie să realizăm o acţiune comună pentru eliminarea tarelor din comportamentul cetăţenilor noştri, indiferent pe ce scară a răspunderilor sociale se află fiecare, tendinţa de a ocoli legea şi reglementările generale. Trebuie să luptăm categoric împotriva acestor mentalităţi, pentru că unii se consideră deasupra legii. Legea este valabilă pentru omul de rând, dar pentru ei nu!Indiferent cine, chiar şi demnitar, care pune mâna pe telefon “ca să pună pile” la miniştri sau la şefi de instituţii, comite o incorectitudine. Trebuie să tăiem din rădăcină asemenea practici. Şi fac apel la toţi: nu mai răbdaţi aşa ceva! Dacă vă dă telefon cineva dumneavoastră, la Poliţie, şeful unei administraţii, vreun ministru, vreun deputat, senator, alt demnitar, puneţi mâna pe telefon şi informaţi imediat superiorii 
lui că îşi permite asemenea chestiuni. Faceţi public acest lucru: iată cum îşi permite Cutare să intervină! Indiferent pentru ce. Lucrurile să se rezolve conform reglementărilor legale existente şi nu pe bază de pile, nu pe bază de intervenţii. Să ridicăm gradul de acţiune civică împotriva acestor năravuri, care întinează viaţa societăţii noastre!De asemenea, tendinţa de îmbogăţire pe căi ilicite. Să punem capăt unor asemenea practici şi să nu mai răbdăm aşa ceva. Şi eu aflu foarte multe lucruri; dar dacă cer să se spună public despre asemenea fapte - dispare curajul. Când se cere mită de către un om din administraţie, atunci când trebuie să rezolve un lucru legal, unui investitor român sau străin sau unui om cu diverse treburi - funcţionarul acela trebuie luat de guler imediat şi dat afară. Primul care trebuie să ridice glasul împotriva acestora trebuie să fie cel afectat de aşa ceva. Să începem o acţiune ofensivă puternică împotriva unor asemenea tare şi unor asemenea comportamente.Trebuie să facem front comun pentru a apăra valorile esenţiale, pentru a eradica fenomenele care afectează viaţa noastră. Dacă vrem să ne fie mai bine, să începem în primul rând să facem ordine în casă la noi. Fiecare să respecte regulile de comportament, regulile de convieţuire, respectul faţă de viaţa noastră, a tuturor, şi faţă de fiecare în parte. Numai aşa vom putea să ne apărăm interesele comune şi să făurim, într-adevăr, o societate civilizată pe pământ românesc, acum, la început 
de secol XXI.Avem răspunderi în plus în această perioadă: vrem să ne integrăm în structuri ale unei societăţi de înaltă civilizaţie, în Uniunea Europeană şi în NATO. Aceasta ne impune criterii, ne impune condiţii deosebite. A face ordine, din toate punctele de vedere, inclusiv pe planul respectării legislaţiei şi a unui grad general de ordine publică, este o condiţie esenţială ca să putem intra în astfel de comunităţi.Din acest punct de vedere, propun să facem din anul 2002 “anul ofensivei generale”, cu două obiective majore: împotriva tuturor faptelor antisociale şi a corupţiei, care afectează coeziunea societăţii noastre. Şi, pe această bază, să ne concentrăm eforturile spre o muncă eficace pentru ridicarea economică şi socială a ţării, pentru îmbunătăţirea vieţii cetăţenilor. Să devină aceasta deviza noastră comună, a tuturor românilor, indiferent de răspunderea fiecăruia.Cetăţenii ne judecă pe toţi - demnitari, funcţionari publici - nu după vorbe, ci după propriul comportament. Şi este esenţial să promovăm un comportament responsabil, de cinste şi corectitudine, din partea persoanelor publice din societatea românească - de la şef de stat până la funcţionarul din primărie, poliţistul şi jandarmul, care sunt în contact zilnic cu cetăţeanul.Presa, la rândul ei, ca exponent al opiniei publice, dar şi ca factor de influenţă şi de putere, trebuie să fie aliatul nostru în lupta împotriva fenomenelor negative din societate, împotriva ilegalităţilor şi a corupţiei. Dar, şi pentru educarea prin exemple de comportament, de muncă cinstită şi eficace. Şi mentalitatea “good news-no news” (a vorbi despre lucruri pozitive este neinteresant, nu este fapt de presă), este la fel de nocivă ca şi propaganda facilă, obedientă, formală. Deci, trebuie echilibru şi în folosirea acestui instrument extraordinar pe care-l reprezintă presa şi mijloacele de comunicare. Excesele de un fel sau altul, indiferent în ce context, sunt la fel de dăunătoare.Ştiu că nu este uşoară munca de poliţist, de jandarm, munca celorlalţi lucrători din Ministerul de Interne, atunci când îşi fac conştiincios datoria, în spiritul legii - şi este, cred eu, nota comună a majorităţii lucrătorilor din acest sector. Creşterea autorităţii instituţiei ca atare, câştigarea încrederii şi a sprijinului cetăţenilor este un lucru esenţial, aşa cum spuneam, pentru Ministerul de Interne. Este o misiune grea, dar o misiune de onoare, care merită şi presupune dăruire, pasiune şi profesionalism.În acest spirit vreau să vă 
urez succes în noul an. 

Cu prilejul zilei de 8 Martie, la acest început de primăvară, îmi face o deosebită plăcere să vă adresez cele mai sincere urări de fericire, de împliniri personale şi profesionale.Organizaţia Naţiunilor Unite a instituit această Zi Internaţională a Femeilor pentru a atrage atenţia asupra problemelor cu care se confruntă femeile mame, soţii sau fiice, în viaţa publică şi privată.Ideea egalităţii în drepturi a femeilor cu bărbaţii şi-a făcut greu loc în mentalităţi, dar şi în legislaţia şi practicile statelor lumii. Chiar şi în societăţile cele mai democratice şi mai dezvoltate persistă o serie de discriminări la adresa femeilor, de natură politică, economică şi de statut social. Acceptarea prostituţiei, a exploatării sexuale a femeilor, salarii inegale la muncă egală cu bărbaţii, subreprezentarea în politică şi în organismele alese ale democraţiei reprezentative sunt aspecte curente ale situaţiei femeilor în multe ţări.Cu toate schimbările pozitive din legislaţie, situaţia dumneavoastră continuă să fie grea, pe fondul unor atitudini şi obiceiuri care vin dintr-o tradiţie a discriminării femeii în societatea românească. Avem obligaţia să luptăm mai hotărât cu aceste mentalităţi depăşite, să asigurăm statutul pe care îl meritaţi în România.Ştiu că dumneavoastră sunteţi cel mai puternic afectate de greutăţile prin care trece economia ţării, că luptaţi din răsputeri să asiguraţi, cu mijloace insuficiente, coeziunea familiei şi educaţia copiilor, ştiu că sunteţi afectate de şomaj în mai mare măsură decât bărbaţii, suportând, în acelaşi timp, adeseori, violenţa acestora.Creşterea puternică a traficului de fiinţe umane, angajarea tot mai multor tinere române în reţelele transfrontaliere de prostituţie, abandonul copiilor, consumul de alcool şi de droguri în rândul femeilor sunt fenomene care ne îngrijorează în cel mai înalt grad. Împreună cu Guvernul şi Parlamentul României am iniţiat o serie de acţiuni care au ca obiectiv îmbunătăţirea statutului social şi a vieţii de zi cu zi a femeilor din ţara noastră. Dorim să înlăturăm orice formă de discriminare şi de rău tratament la adresa dumneavoastră, să vă ajutăm să ocupaţi cu demnitate locul pe care îl meritaţi în viaţa publică şi în societate.Dumneavoastră aţi jucat şi veţi juca şi de acum încolo un rol determinant în menţinerea coeziunii sociale şi naţionale. Pentru tot ceea ce faceţi în familie, în viaţa economică, politică, socială şi cultural-ştiinţifică a ţării, meritaţi aprecierile şi recunoştinţa noastră. Respectându-vă 
şi tratându-vă ca pe egalele noastre, fără discriminări, recunoaştem meritele şi eforturile pe care le faceţi. Societatea noastră trebuie să se normalizeze şi să-şi însuşească valorile civilizaţiei moderne.Închei, adresându-vă îndemnul de a fi şi în continuare acel factor de echilibru şi acel liant de care are nevoie societatea românească pentru a depăşi crizele cu care se confruntă şi a asigura o viaţă mai bună tuturor cetăţenilor.La mulţi ani!

Domnule prim-ministru Aznar,Distinşi participanţi,Doamnelor şi domnilor,Graţie eforturilor Regatului Spaniei, primului-ministru Aznar, cărora doresc să le mulţumesc pentru această iniţiativă, astăzi asistăm împreună la un moment istoric în relaţiile Uniunii Europene cu ţările candidate. Pentru prima oară aceste ţări, printre care şi România, participă la totalitatea lucrărilor Summitului, alături de statele membre, i se pronunţă asupra tuturor subiectelor puse în discuţie. Salutăm această evoluţie semnificativă, care dă un puternic semnal politic în privinţa voinţei ferme a ţărilor membre ale Uniunii Europene de a accepta noi membri.Pentru România, această evoluţie este cu atât mai importantă, cu cât vine după ridicarea obligativităţii vizelor pentru cetăţenii români care doresc să călătorească în spaţiul Shengen. În numele lor, doresc să mulţumesc partenerilor României, care au contribuit la efortul României de îndeplinire a condiţiilor necesare renunţării la vize.Salutăm, totodata, cu satisfacţie lucrările Convenţiei privitoare la viitorul Europei şi doresc să exprim voinţa fermă a României de a fi un membru activ al ei şi de a conlucra permanent cu ceilalţi participanţi pentru a da tărie şi legitimitate propunerilor ei.Dimensiunile economice şi sociale ale procesului de construcţie a Europei Unite sunt extrem de importante. La Lisabona, în 2000, s-a lansat o iniţiativă ambiţioasă a UE: aceea de a transforma economia europeană până în 2010 în cea mai performantă şi mai dinamică economie din lume. În acelaşi timp, Uniunea Europeană doreşte să pună în acord exigenţele creşterii economice cu cele ale construirii unui nou model social, bazat pe mai multă solidaritate.Aşa cum percepem noi aceste obiective, ele sunt legate de:a) menţinerea coeziunii economice şi sociale a Uniunii Europene din perspectiva nevoii de a integra noi membri şi a răspunde aşteptărilor cetăţenilor europeni;b) adâncirea integrării economice a Uniunii Europene, care să conducă la realizarea unei veritabile Uniuni Economice, respectiv la completa integrare a pieţelor de orice natură şi la dezvoltarea reţelelor trans-europene;c) edificarea unei societăţi a cunoaşterii în Europa, care să permită recuperarea decalajelor tehnologice şi ştiinţifice faţă de Statele Unite şi Japonia.Procesului început la Lisabona trebuie să-i adăugăm dimensiunea dezvoltării durabile, aşa cum a fost ea definită la summitul de la Stockholm. Ambele procese interesează în cel mai înalt grad nu numai ţările membre, ci 
şi pe cele candidate, care la orizontul anului 2010 vor fi, la rândul lor, membre ale Uniunii.Ţările candidate au de făcut faţă unei duble sfidări: trebuie să atingă nivelul de construcţie instituţională şi de compatibilitate cu normele europene în diverse domenii cerute de aderare şi să reducă pe cât de mult posibil decalajele de dezvoltare care le separă de ţările membre.Prin felul în care este structurat procesul de preaderare, ţările candidate, inclusiv România, se bucură de sprijinul Uniunii Europene. Raportat la nevoi, acest sprijin este insuficient. De aceea, ţările candidate trebuie să-şi mobilizeze resursele interne pentru a îndeplini criteriile de aderare şi pentru a micşora decalajele de dezvoltare. Ştim că există un preţ al aderării, nu uşor de suportat; în acelaşi timp, ştim că preţul neaderării ar fi cu mult mai mare, atât pentru ţările candidate cât şi pentru Uniunea Europeană în ansamblu.Din această perspectivă, dezvoltarea modelului social european şi integrarea lui, plecând de la realităţile ţării, este o prioritate pentru România. El este construit pe principiile solidarităţii şi coeziunii, atât de necesare României pentru a depăşi greutăţile tranziţiei.Profit de prezenţa şefilor de stat şi de guvern din statele membre ale Uniunii pentru a le prezenta solicitarea României de a fi menţinută în procesul accelerat de negocieri, pentru a recupera cât mai rapid rămânerile în urmă faţă de primul grup de ţări candidate.România vede în adâncirea integrării economice 
a Uniunii Europene prin liberalizarea pieţelor şi extinderea interconectării o oportunitate pentru accelerarea dezvoltării interne. România este o ţară de tranzit pentru transporturi, inclusiv pentru cel de energie, dar şi o piaţă în formare pentru energie şi servicii de transport.România consideră prioritară redimensionarea coridoarelor europene de transport care trec pe teritoriul său. Am lansat, împreună cu Austria, Comisia Europeană şi Pactul de Stabilitate în Balcani “Iniţiativa de cooperare dunăreană”.România susţine activ dezvoltarea unei economii bazate pe cunoaştere şi pe principiile dezvoltării durabile.În economia cunoaşterii, intelectual intensivă, educaţia joacă un rol primordial. România are în curs de desfăşurare un amplu proces de reformă a sistemului educaţional, cu sprijinul Uniunii Europene şi al Băncii Mondiale. Această reformă presupune construirea unui sistem al educaţiei şi formării profesionale permanente, inclusiv prin intermediul structurilor Societăţii Informaţionale.Considerăm folosirea ideilor ştiinţifice, inovaţia şi educaţia drept motoare ale creşterii economice şi instrumente pentru crearea de noi locuri de muncă, mai bine plătite.România este interesată şi doreşte să participe la crearea unui spaţiu european al solidarităţii şi coeziunii sociale. Divizarea Europei după cel de-al doilea război mondial, dar şi evoluţiile care au urmat prăbuşirii comunismului ne obligă să ne imaginăm viitorul schimbând priorităţile: interesul privind succesul construcţiei europene trece înaintea intereselor naţionale, fără a se substitui lor. Eu cred că, în cele din urmă, o Uniune Europeană puternică şi coerentă este şi un puternic instrument pentru apărarea şi promovarea intereselor fiecărui membru în parte.”Mai multă Europă” este deviza preşedinţiei spaniole a Uniunii Europene şi eu cred că ea exprimă cel mai bine imperativele momentului.Închei exprimându-mi speranţa că documentele care vor fi adoptate la acest Smmit vor adânci şi accelera procesele de dezvoltare definite la Lisabona, permiţând o integrare mai uşoară a noilor candidaţi. În ceea ce o priveşte, România şi-a asumat şi îşi asumă responsabilităţile care îi revin în procesul de negociere a aderării şi va participa la structurarea noului proiect de viitor al Europei Unite.Vă mulţumesc pentru atenţie.

Stimate domnule Preşedinte Fox,Domnule Secretar General alOrganizaţiei Naţiunilor Unite,Distinşi participanţi,Doamnelor şi domnilor,Permiteţi-mi, mai întâi, să vă adresez mulţumiri dumneavoastră, stimate Preşedinte Vicente Fox şi, prin dumneavoastră, autorităţilor locale din Monterrey, întregului popor mexican prieten pentru găzduirea acestei importante Conferinţe şi ospitalitatea caldă care ne este oferită.Dezvoltarea economică şi socială este o problemă care priveşte umanitatea în ansamblul ei. Globalizarea constituie fenomenul cont care, pe de o parte, accelerează procesele economice oferind noi şanse şi oportunităţi dezvoltării economice şi sociale a tuturor ţărilor, dar , totodată, ea scoate în evidenţă tot mai pregnant decalajele dintre ţările bogate şi cele sărace. Aceste decalaje, ignorate sau tratate cu indiferenţă, pot deveni un obstacol şi, totodată, un pericol pentru pacea şi stabilitatea mondială, pentru toţi actorii procesului de globalizare.România consideră că implicarea Organizaţiei Naţiunilor Unite în formularea unor răspunsuri adecvate la problemele economice şi sociale cu care se confruntă ţările în curs de dezvoltare este necesară şi firească. În acest fel, Organizaţia îşi îndeplineşte menirea, aceea de a reprezenta şi de a armoniza interesele tuturor membrilor ei.Cu toate eforturile statelor membre ale Organizaţiei Naţiunilor Unite, ale organismelor financiare internaţionale care au înţeles miza procesului de dezvoltare la nivel global, existenţa unor mari discrepanţe sociale constituie o tristă realitate a lumii de azi. 20% dintre locuitorii planetei consumă 80% din resursele ei şi deţin cam tot atât din bogăţia ei. 1% din cei mai bogaţi oameni din lume au venituri mai mari decât 57% dintre cei mai săraci. Aproape 1 miliard de oameni nu au acces la surse de apă, 2,4 miliarde nu au acces la sistenţă medicală de bază, 854 milioane sunt analfabeţi, iar 1,2 miliarde de oameni trăiesc cu mai puţin de 1 dolar US pe zi - după cum arată datele furnizate de PNUD. Această accentuare a polarizării sociale şi economice devine, prin efectele ei directe şi indirecte, principala sursă de instabilitate la nivel global. Şi aceasta se produce într-o perioadă în care economia mondială a cunoscut ritmuri de creştere fără precedent în întreaga istorie a umanităţii. În ultimii 50 de ani, producţia globală de bunuri şi servicii a crescut de peste 7 ori. În acelaşi timp, prăpastia dintre ţările bogate şi ţările sărace a crescut dramatic. Mai mult, inclusiv în 
ţările cele mai bogate a crescut diferenţa de venituri între cei bogaţi şi cei săraci, ameninţând în acest fel pacea socială. Iar fără pace socială sînt de neimaginat dezvoltarea şi creşterea economică.Acestor discrepanţe privitoare la veniturile cetăţenilor şi la bunăstarea sau sărăcia naţiunilor li se adaugă o alta, la fel de penalizatoare pentru cei mai mulţi dintre locuitorii planetei: aceea care îi desparte pe cei care ştiu, care au acces la cunoaştere şi informaţie, de cei care se văd lipsiţi de această şansă. Într-o lume în care bunăstarea începe să fie fundamental legată de cunoaştere, inovare, de noile tehnologii comunicaţionale şi informatice, educaţia şi calitatea pregătirii profesionale devin determinante în procesul dezvoltării economice şi reducerii decalajelor.Eliminarea sărăciei la nivel global, reducerea decalajelor economice şi sociale rămân acţiuni de o imperioasă actualitate, care sunt în interesul tuturor ţărilor, inclusiv în interesul ţărilor bogate.Ţinerea sub control, prin mijloace militare, a actualelor surse de instabilitate şi a conflictelor armate costă incomparabil mai mult decât ajutorul necesar ţărilor sărace din partea ţărilor dezvoltate. De altminteri, media ajutorului de dezvoltare oferit de ţările membre ale OCDE a scăzut constant în ultimii ani, ajungând la numai 0,22% din PIB al respectivelor ţări. Ne aflăm tot mai departe de obiectivul propus încă din 1969 de Organizaţia Naţiunilor Unite, acela ca Ajutorul Public pentru Dezvoltare să ajungă 
la nivelul de 0,7% din PIB al ţărilor dezvoltate. Din nefericire, multe din aceste fonduri publice pentru dezvoltare merg spre programe militare, ceea ce face şi mai puţin eficient acest ajutor.În decursul existenţei ei, Organizaţia Naţiunilor Unite a promovat mai multe acţiuni în favoarea dezvoltării economice durabile şi echitabile. Ele au avut mai mult sau mai puţin succes, în funcţie de o serie de factori de natură politică, ideologică, şi nu în ultimă instanţă, de natură financiară. Nu a fost şi nu este uşor să se asigure un flux constant de resurse financiare în favoarea proiectelor de dezvoltare în ţări care se confruntă cu instabilitatea internă, fragilitatea instituţiilor, corupţia şi birocraţia, sau se află angrenate în conflicte cu vecinii.Dacă până în acest moment guvernele naţionale şi instituţii financiare precum Fondul Monetar Internaţional şi Banca Mondială au fost privite ca principali factori ai finanţării dezvoltării, Conferinţa Internaţională pentru Finanţarea Dezvoltării are ca obiectiv integrarea altor factori importanţi, în special a celor din sectorul privat. Lor li se adaugă reprezentanţii societăţii civile, pentru că nu trebuie să ignorăm dimensiunile socială şi ecologică ale procesului de dezvoltare.Apreciem, de asemenea, includerea în acest proces a Organizaţiei Mondiale a Comerţului. Deschiderea pieţelor şi liberalizarea comerţului reprezintă o oportunitate de dezvoltare, dar şi o sfidare pentru economiile mai slabe.Piaţa liberă nereglemantată, totdeauna, a generat polarizare socială. De aici şi nevoia unor politici sociale la nivel naţional în favoarea celor defavorizaţi şi pentru reducerea decalajelor. Revine organismelor interneţionale să gîndească politici şi măsuri, la scară globală, pentru atenuarea marilor discrepanţe dintre ţările bogate şi cele sărace.Organizaţia Mondială a Comerţului trebuie să instituie reguli clare pentru funcţionarea eficientă a pieţelor şi să vegheze la aplicarea lor, împiedicând totodată orice fel de abuzuri din partea forţelor dominante pe piaţa mondială.În procesul de deschidere a pieţelor trebuie să se ţină cont de nevoia protejării şi încurajării producţiei naţionale în ţările defavorizate. Să nu ignorăm sau să nu minimalizăm riscurile deschiderii pieţelor şi nici să nu considerăm liberalizarea comerţului drept un panaceu pentru problemele dezvoltării. Există suficiente dovezi ale efectelor negative ale unor liberalizări neînsoţite de măsuri compensatorii şi de mecanisme de reglare la nivel global, 
care au accentuat dezechilibrele din ţările subdezvoltate, au mărit sărăcia şi polarizarea socială.România este bucuroasă să constate faptul că se prefigurează un consens în privinţa subiectelor puse în discuţie în cadrul acestei Conferinţe. Vom sprijini ferm toate acţiunile care au ca scop îmbunătăţirea coordonării şi creşterea coerenţei procesului de finanţare a dezvoltării durabile şi echitabile.Economia mondială, afectată de consecinţele atacurilor teroriste din 11 septembrie 2001 îndreptate împotriva Statelor Unite ale Americii, prezintă unele semne de redresare.Se impune, însă, promovarea măsurilor necesare în favoarea susţinerii unei creşteri economice durabile şi stabile la nivel global şi la folosirea eficientă a resurselor financiare alocate dezvoltării.Susţinem concluziile Băncii Mondiale şi ale Raportului Zedillo, conform cărora este necesară o dublare a fluxului mondial al Ajutoarelor Publice pentru Dezvoltare. Eradicarea sărăciei, a foametei şi a bolilor sociale, micşorarea decalajelor de dezvoltare trebuie să devină prioritatea numărul unu a comunităţii internaţionale. Avem nevoie de noi mecanisme la scară globală care să permită atingerea acestor obiective ambiţioase, cu atât mai mult cu cât economia mondială dispune astăzi de resursele necesare susţinerii lor.Trăim într-o lume tot mai interdependentă şi mai complexă, în care nu se mai pot imagina răspunsuri individuale la probleme globale, şi în care protecţionismul sau izolaţionismul nu dau rezultatele 
dorite de cei tentaţi să apeleze la ele. Dar, nici fetişul jocului liber al pieţei nu reprezintă o abordare raţională. Ele au fost întotdeauna favorabile celor ce deţin poziţii dominante pe piaţă şi defavorabile celor mai săraci. Participarea la nivel înalt în cadrul Conferinţei a unui număr însemnat de state membre ale ONU reprezintă un semnal politic important dat comunităţii internaţionale. El se referă la angajarea acestor state în mobilizarea resurselor financiare necesare dezvoltării durabile, dar şi în crearea condiţiilor interne şi internaţionale necesare îndeplinirii obiectivelor de dezvoltare.Se impune o mai activă implicare în deciziile forurilor economice internaţionale a ţărilor defavorizate, a celor în tranziţie - care formează obiectul programelor de asistenţă internaţională, o reflectare mai corectă a opiniilor şi intereselor acestora.Totodată, nu întâmplător, la ordinea zilei în forumurile internaţionale este tot mai accentuat subliniată necesitatea creşterii responsabilităţii sociale a agenţilor economici, în special a companiilor multinaţionale. Şi acestea trebuie implicate în schimbarea motivaţiei acţiunilor economice. Nu doar profit, de dragul profitului. Economia trebuie pusă în slujba tuturor oamenilor, nu doar a unei minorităţi favorizate. Acesta trebuie să devină motto-ul tuturor factorilor - naţionali şi internaţionali - care influenţează şi decid asupra mersului economiei - la acest început de secol - astfel încât aceasta să îmbine eficienţa economică cu efectele sociale.Trebuie să gândim împreună cum să micşorăm costurile finanţării dezvoltării, inclusiv printr-o restructurare şi o mai bună administrare a datoriei ţărilor celor mai sărace. Avem, în acelaşi timp, obligaţia să punem de acord exigenţele dezvoltării cu cele ale prevenirii crizelor economice şi financiare. Experienţa ne spune că orice fel de criză este consumatoare de resurse, induce instabilitate politică, economică sau socială, ineficienţă şi duce la pierderea unor oportunităţi privitoare la dezvoltare.România a întâmpinat, în procesul de reformă şi de tranziţie de la economia etatizată, de comandă, la economia de piaţă, mari dificultăţi în asigurarea finanţării dezvoltării. Insuficienţa resurselor interne şi externe reprezintă o caracteristică a perioadei de tranziţie în România. Dificultăţile sunt legate, pe de o parte, de inerţiile din sistem, manifestate în promovarea proceselor de reformă, şi în constituirea noilor instituţii ale economiei de piaţă. Totodată, nu 
am reuşit, încă, să găsim modalităţile cele mai potrivite de atragere a investiţiilor străine.În politica sa economică România porneşte de la necesitatea promovării parteneriatului public-privat, pe de o parte, iar, pe de altă parte, de la necesitatea îmbinării eficienţei economice cu justiţia socială şi diminuarea inechităţilor între membrii societăţii - potrivit cerinţelor unei dezvoltări umane durabile. Numai în aceste condiţii reforma economică necesară poate fi înţeleasă şi susţinută de toţi membrii societăţii. Or, fără susţinerea activă din partea societăţii civile, nici o reformă nu are şanse de succes.Cunoscută pentru modelul său social care a privilegiat dezvoltarea economică durabilă, Europa se confruntă şi ea cu discrepanţe majore de dezvoltare, mai ales între ţările membre ale Uniunii Europene şi ţările candidate la aderare. Reducerea acestor decalaje între state este în interesul tuturor ţărilor europene.În viziunea noastră, Conferinţa de la Monterrey trebuie să urmărească formarea unei alianţe globale, în scopul alocării echitabile a resurselor pentru finanţarea dezvoltării durabile şi întăririi cooperării multilaterale pentru soluţionarea problemelor economice, financiare, comerciale şi sociale.Fără această alocare echitabilă a fondurilor pentru dezvoltare, eforturile naţionale de mobilizare a resurselor interne rămân fără efectele aşteptate.Suntem conştienţi că un factor favorizant al asigurării unui flux constant şi semnificativ de resurse financiare îl reprezintă 
asigurarea condiţiilor bunei guvernări la nivel naţional, prin consolidarea democraţiei, respectarea drepturilor omului, realizarea unui climat tolerant în raporturile majorităţii cu minorităţile şi abordarea consensuală a problemelor controversate.România acţionează ferm pentru asigurarea şi menţinerea echilibrelor macroeconomice, cheltuirea raţională şi eficientă a banului public în proiecte de interes general, în special în infrastructuri, cât şi pentru combaterea corupţiei şi a birocraţiei, inclusiv prin corecta administrare a Asistenţei Oficiale pentru Dezvoltare. Acordăm o atenţie deosebită îmbunătăţirii managementului agenţilor economici, comnbaterii inflaţiei, menţinerii stabilităţii monedei naţionale, structurării şi administrării raţionale a datoriei externe.Pentru România, asigurarea complementarităţii dintre resursele interne şi cele externe, ale finanţării dezvoltării durabile, reprezintă un obiectiv central al politicilor sale economice şi sociale. În acest context, urmărim şi îndeplinirea criteriilor economice şi instituţionale de aderare a României la Uniunea Europeană.Cooperarea şi integrarea regională şi subregională reprezintă factori ai progresului economic şi instrumente ale dezvoltării durabile.Distinşi participanţi,Doamnelor şi domnilor,Conferinţa de la Monterrey, prin importanţa şi semnificaţia deosebită a problemeticii abordate, ca şi a hotărârilor adoptate constituie evenimentul economic al anului 2002. “Consensul de la Monterrey” va da o nouă formă şi o nouă dimensiune cooperării internaţionale în vederea asigurării finanţării dezvoltării durabile şi echitabile. Acestea se asociază eforturilor care au permis lansarea, la Doha, a noii runde de negocieri comerciale multilaterale, puse sub semnul dezvoltării echilibrate a tuturor naţiunilor. În plus, statele lumii dau un semnal puternic în favoarea abordării multilaterale a problemelor dezvoltării, care nu sunt lăsate doar pe seama liberalizării comerţului internaţional.România speră că succesul acestei Conferinţe va permite realizarea obiectivelor înscrise în “Declaraţia Mileniului” referitoare la dezvoltare şi va contribui la buna pregătire a Summitului Mondial pentru Dezvoltarea Durabilă, Johanesburg 2002.În toate aceste acţiuni suntem bucuroşi să salutăm şi să susţinem rolul coordonator al Organizaţiei Naţiunilor Unite în promovarea strategiilor globale ale dezvoltării. A venit vremea să ne gândim serios la instituirea unui Consiliu de Securitate Economică şi Socială al ONU, care 
să permită o mai bună coordonare şi o eficienţă sporită tuturor acestor proiecte complexe.Închei, exprimându-mi speranţa că eforturile noastre vor fi înţelese şi susţinute de toţi cei interesaţi în crearea unui climat economic şi social stabil la nivel global şi în reducerea decalajelor de dezvoltare, pentru o lume mai echitabilă şi mai paşnică.Vă mulţumesc pentru atenţie.

Distinşi participanţi,Doamnelor şi domnilor,Salut cu satisfacţie prezenţa dumneavoastră la Bucureşti şi apreciez iniţiativa organizării acestei “Mese Rotunde”, cu participarea unor reprezentanţi ai comunităţilor evreieşti din ţările central şi sud-est europene.Ne-am confruntat, în decursul istoriei zbuciumate a acestei zone a continentului nostru, cu manifestări de intoleranţă, xenofobie şi antisemitism, care au generat suferinţe imense atât pentru minorităţi, cât şi pentru majoritari. Cei mai mulţi dintre evreii care şi-au găsit un atât de tragic sfârşit în Holocaust proveneau din ţări central şi est-europene.După prăbuşirea totalitarismului comunist, care - în ţara noastră - a urmat regimurilor nedemocratice inaugurate în 1938 de dictatura regelui Carol al II-lea, România a făcut eforturi susţinute pentru a construi o societate democratică, în care valorile şi identităţile culturale ale minorităţilor sunt privite ca elemente componente ale identităţii şi valorilor comune ale întregii societăţi româneşti. Personal, am pledat şi am acţionat consecvent pentru o cât mai deplină reconciliere naţională, proces care implică o evaluare critică a trecutului şi asumarea responsabilităţilor pentru suferinţele provocate de acţiunile abuzive ale regimurilor totalitare.Cred că, în continuare, trebuie să urmăm consecvent această cale, oricât de controversată şi de dificilă ar fi ea.Aş dori să mă refer mai ales la relaţiile românilor cu minoritatea evreiască, relaţii care au rezistat încercărilor acelor ani întunecaţi de la mijlocul secolului trecut. Românii nu au fost şi nu sunt antisemiţi. Evreii români au contribuit la structurarea României moderne, destui s-au jertfit pentru ca visul unităţii tuturor românilor să devină realitate, iar românii nu au uitat şi nu vor uita niciodată această contribuţie.În ciuda acestor realităţi, o ideologie nefastă, a distrugerii şi a morţii, a intoleranţei şi a urii rasiale a întunecat minţile unor români, care s-au facut vinovaţi, până la urmă, de moartea altor români, inclusiv evrei. Au fost ucişi sau prigoniţi evrei, au fost deportaţi, umiliţi, discriminaţi, li s-au distrus sau confiscat averile, au fost afectate bunuri simbolice definitorii pentru comunitatea evreiască din România.Tot la fel de adevărat este însă că alţi români, mai mulţi, dar nu la fel de zgomotoşi şi de vizibili ca cei dintâi, nu şi-au uitat obligaţiile morale şi cetăţeneşti şi au venit în sprijinul evreilor, salvându-le viaţa. Au făcut-o având convingerea că viaţa 
este un dar nepreţuit, că în faţa suferinţei şi a morţii toţi suntem egali. Datorită lor, omeniei de care au dat dovadă, relaţiile românilor cu evreii au rămas constant bune şi acum ne putem privi unii pe alţii în ochi fără să ne fie ruşine.Tinerii de acum trebuie să cunoască istoria, pentru a se feri de otrava urii rasiale, a intoleranţei şi antisemitismului. Ura se naşte din necunoaştere, din manipularea în scopuri politicianiste a fricii de necunoscut, de deosebiri, de străini. Tinerilor trebuie să li se spună că tăria unei culturi şi a unei civilizaţii vine din diversitatea ei, din integrarea părţilor componente, nu din excluderi, din segregare. Numai aşa România se poate integra deplin în lumea naţiunilor civilizate.Comunitatea evreiască a fost o parte componentă a societăţii româneşti aşa cum a fost şi comunitatea saşilor şi şvabilor. Moştenirea materială şi culturală a acestor comunităţi trebuie păstrată şi valorificată, trebuie reintrodusă în circuitul de valori spirituale al României.Politicienii sunt primii care trebuie să conştientizeze faptul că, în calitate de reprezentanţi aleşi ai unei naţiuni, au obligaţia să promoveze un discurs tolerant, responsabil, să nu cedeze tentaţiilor discursului populist, intolerant, să nu folosească xenofobia, intoleranţa şi antisemitismul ca instrumente ale luptei politice.Forţa şi coeziunea unei naţiuni nu se construiesc inventând conducători providenţiali, ca în cazul mareşalului Ion Antonescu, ci construind un regim democratic, 
bazat pe valori pozitive. Poziţia mea faţă de Ion Antonescu este clară, binecunoscută şi invariabilă. Am reafirmat-o în discursurile rostite la Templul Coral în aprilie 1993 şi, mai recent, anul trecut, cu prilejul comemorării victimelor pogromului legionar din ianuarie 1941, într-un moment când se impuneau asemenea clarificări lipsite de echivoc, atrăgând atenţia conaţionalilor că mareşalul Antonescu este considerat de statele care au luptat în cel de-al doilea război mondial pentru democraţie şi împotriva lui Hitler un criminal de război, rămas credincios lui Hitler până la demiterea şi arestarea sa de către Regele Mihai I, şi că, în consecinţă, orice manifestare de cult al său, indiferent cum este justificată, apare ca o sfidare la adresa comunităţii internaţionale ataşată idealurilor şi valorilor democratice. Românii nu trebuie să uite ce a însemnat viaţa lor sub trei dictaturi într-o jumătate de secol. Să lăsăm istoricilor sarcina de a spune ce dezastre politice şi sociale pot genera ambiţia nemăsurată, intoleranţa, lipsa de omenie, dispreţul faţă de legea morală.Ştiu că există o problemă sensibilă, legată de restituirea bunurilor comunitare, dar şi a celor individuale confiscate de regimurile totalitare. Respectând dreptul la proprietate şi principiul moral al justelor reparaţii, am întreprins o serie de acţiuni pentru retrocedarea bunurilor comunităţii evreieşti, conform prevederilor Legii 10/2001. Dorim să accelerăm procesul, pentru a da necesara satisfacţie celor care au suferit. Am dori să se înţeleagă însă greutăţile cu care ne confruntăm în această acţiune reparatorie, determinate de situaţia neclară a unor bunuri, ca şi de limitele financiare şi sociale ale procesului. România acţionează cu bună-credinţă în această direcţie şi vom reuşi, fără îndoială, să facem tot ceea ce am convenit. Ştiu că sunt o serie de probleme în suspensie, că sunt nemulţumiri legate de birocraţie şi de procedurile complicate, de lentoarea justiţiei. Aceste aspecte sunt cunoscute şi acţionăm pentru înlăturarea tuturor acestor obstacole. Vom face mai multe progrese, sunt sigur, şi în problema accesului la arhive, cât şi în cea a protejării cimitirelor şi sinagogilor. De asemenea, vom promova o dezbatere publică mai activă în privinţa Holocaustului şi a lecţiilor acestuia.Adoptând Ordonanţa de urgenţă privind interzicerea organizaţiilor cu caracter fascist, a simbolurilor fasciste şi a promovării cultului unor persoane vinovate de crime împotriva umanităţii, dispunem acum 
de un instrument legal împotriva celor care intenţionează să reînvie trecutul şi demonii lui.România a păşit ferm pe calea democraţiei şi înţelege să apere valorile în care crede.Închei exprimându-mi speranţa că în cadrul acestei “Mese Rotunde” se vor desprinde noi idei şi direcţii de acţiune pentru combaterea intoleranţei şi antisemitismului, pentru repararea nedreptăţilor trecutului şi pentru configurarea unui viitor al păcii şi toleranţei în relaţiile evreilor cu majoritatea românească. Trecutul nu trebuie uitat, atât cu luminile, cât şi cu umbrele lui. În acelaşi timp, să nu facem din trecut un obstacol în faţa viitorului sau un instrument al manipulării extremiste, care să ducă la repetarea unor tragedii care ne-au marcat deopotrivă, români şi evrei.Alături de celelalte ţări central şi est-europene ne pregătim să devenim membri ai Uniunii Europene şi NATO. În Europa viitorului vom fi cu toţii cetăţeni cu drepturi şi obligaţii egale, în care diversitatea etnică şi culturală va fi un factor al progresului. Putem construi împreună o cultură a toleranţei şi a respectului reciproc, a dialogului şi a cooperării, a căutării consensului şi a abordării neconflictuale a problemelor.Sprijinul oferit de comunităţile evreieşti acestui proces este important şi îl apreciem la întreaga sa valoare.Urez succes lucrarilor mesei rotunde!

Domnule Preşedinte Kwaszniewski,Domnilor prim-miniştri,Distinşi participanţi,Doamnelor şi domnilor,Doresc să încep prin a saluta cu satisfacţie prezenţa dumneavoastră la Bucureşti, ca expresie a voinţei ţărilor noastre de a aduce o contribuţie semnificativă la menţinerea păcii şi securităţii pe continentul european. Istoria ne-a arătat care sunt primejdiile care ne ameninţă existenţa atunci când nu ne apărăm cu vigoare şi convingere valorile care stau la baza civilizaţiei noastre: credinţa în democraţie şi în libertate, în solidaritate socială şi în echitate, în funcţionarea liberă a economiei, în domnia legii şi în egalitatea şanselor.Pentru a apăra ceea ce am construit, material şi spiritual, timp de secole, pe continentul european, avem nevoie de un instrument puternic, de un mecanism de securitate comun tuturor ţărilor noastre. Din perspectiva istoriei sale de mai bine de o jumătate de secol, Organizaţia Tratatului Atlanticului de Nord se dovedeşte a fi cadrul cel mai potrivit, politic şi militar, pentru a răspunde nevoilor de securitate ale Europei şi pentru întărirea legăturii euroatlantice.România consideră firesc şi necesar procesul de lărgire a NATO, pentru integrarea noilor democraţii din Centrul şi Estul Europei. Dacă dorim reunificarea continentului european, după o jumătate de secol de împărţire în blocuri politice şi militare adverse şi după o lungă istorie de conflicte sângeroase, extinderea Uniunii Europene şi a NATO reprezintă calea naturală şi raţională.Dacă NATO este organizaţia construită pe principiul solidarităţii şi valorilor împărtăşite, este firesc ca ţările candidate să abordeze din aceeaşi perspectivă pregătirea lor pentru aderare. Formarea şi funcţionarea Grupului Vilnius este expresia voinţei comune a ţărilor noastre de a aborda procesul de pre-aderare ca parteneri, nu ca adversari sau concurenţi. Imi amintesc cu placere de intalnirea de anul trecut, de la Sofia, la nivel de sefi de state.Argumentele în favoarea integrării noastre în NATO sunt, în esenţă, aceleaşi, indiferent de poziţia noastră geografică sau de potenţialul nostru economic şi militar. Prin ceea ce au întreprins în planul reformelor politice, economice, sociale şi militare, ţările noastre au dovedit că au voinţa şi capacitatea de a răspunde criteriilor de aderare. Prin acţiunile la care am participat, atât în cadrul Parteneriatului pentru pace, în operaţiuni de menţinere a păcii şi în combaterea terorismului internaţional, am probat că suntem furnizori, şi nu consumatori 
de securitate în Europa şi în lume.In acest context, initiativa Presedintelui Kwaszniewski de a stimula cooperarea impotriva terorismului in Europa Centrala si de Est are o relevanta aparte. Impartasesc convingerea ca implementarea Planului de Actiune adoptat de Conferinta de la Varsovia, din noiembrie anul trecut, va da substanta contributiei tarilor noastre. Ne gandim, in acest sens, sa organizam o reuniune, la Bucuresti pentru a discuta asupra aplicarii masurilor adoptate in comun.Asa cum sublinia Presedintele Bush, la sase luni dupa tragicele evenimente din septembrie 2001, lupta impotriva terorismului international necesita o actiune coordonata, pe termen lung, a masurilor diplomatice, financiare si militare.Iar aceasta trebuie sa mearga mana in mana cu ofensiva la scara globala impotriva saraciei, pentru reducerea marilor discrepante dintre tarile bogate si cele slab dezvoltate sau in tranzitie - asa cum s-a afirmat la recentul Summit de la Monterrey - saracia extrema si decalajele economico-sociale reprezentand o veritabila bomba sociala care pune in pericol stabilitatea si pacea mondiala. Europa poate oferi, din acest punct de vedere, un model social adecvat - obiectiv discutat la recenta reuniune a Uniunii Europene de la Barcelona.Opţiunea noastră pentru NATO nu este îndreptată împotriva nici unei naţiuni şi nu constituie o ameninţare pentru nimeni. Ea exprimă voinţa naţiunilor noastre, de a-şi proteja şi apara interesele, de a găsi prin aderarea la NATO răspunsuri 
adecvate noilor riscuri şi ameninţări la adresa păcii şi stabilităţii internaţionale.Tările noastre au dovedit că şi-au însuşit standardele şi procedurile necesare atingerii unui grad suficient şi satisfăcător de interoperabilitate cu ţările membre NATO.Este adevărat că, în procesul de aderare, fiecare ţară va fi judecată strict după propriile performanţe şi că aderarea se va face individual şi nu în grup. În ceea ce o priveşte, România şi-a îndeplinit cu consecvenţă angajamentele şi obiectivele din Planul Naţional de Aderare la NATO. După atacurile teroriste îndreptate împotriva Statelor Unite ale Americii, am acţionat ca membri de facto ai NATO. Participăm cu trupe la acţiunile militare şi de asigurare a păcii în Afganistan. Ne-am întărit prezenţa în Kosovo şi în Bosnia. Reforma armatei continuă în ritm susţinut, inclusiv în planul modernizării dotării cu tehnică de luptă şi profesionalizării ei.Pentru toate aceste acţiuni avem sprijinul ferm şi consecvent al cetăţenilor români, care cunosc preţul eforturilor de aderare şi sunt dispuşi să suporte aceste costuri, sociale şi materiale deopotrivă.Faptul că ţările noastre cooperează în procesul de aderare la NATO este un lucru pozitiv şi permite o susţinere mai puternică a interesului nostru pentru o lărgire semnificativă a NATO în toamnă, la Praga. Prin acceptarea de noi membri, Organizaţia se întăreşte; creşte coerenţa şi consistenţa spaţiului comun de apărare, mai ales în zona sa sud-estică, cea mai expusă factorilor de risc.Dimensiunea sudica a extinderii NATO va spori stabilitatea in zona Balcanilor occidentali si va intari procesul de democratizare in aceasta regiune. Cu acest prilej, doresc sa multumesc Greciei si Turciei pentru sprijinul exprimat in acest sens. Romania doreste sa coopereze indeaproape cu Grecia si Turcia, cu prietenii nostri bulgari si cu ceilalti vecini pentru a consolida sistemul regional de stabilitate si cooperare, care completeaza eforturile prietenilor nostri din nord. Impreuna, noi, tarile din nordul si sudul centrului Europei putem aduce o contributie importanta la securitatea euro-atlantica.Suntem încurajaţi în eforturile noastre de sprijinul şi atitudinea pozitivă a autorităţilor americane, cât şi a celorlalte ţări europene membre, care sunt tot mai favorabile unei lărgiri semnificative. Integrarea Cehiei, Poloniei şi Ungariei a contrazis temerile exprimate cu prilejul dezbaterii pe marginea deciziei Summitului de la Madrid. Sunt convins că aceleaşi temeri, exprimate şi înainte 
de Summitul de la Praga, sunt la fel de neîntemeiate.Ne aflăm într-un moment extrem de favorabil extinderii NATO, şi acest moment nu trebuie amânat sau ratat din prea multă prudenţă sau din prea multe calcule de risc. Decizia de lărgire va fi una eminamente politică, iar noi dorim să dăm, prin reuniunea de astăzi, un semnal politic privitor la voinţa noastră de a contribui la întărirea NATO şi la asigurarea păcii, securităţii şi prosperităţii Europei şi la întărirea solidaritatii euro-atlantice.În acelaşi timp, apreciem că noile evoluţii care se conturează în relaţiile Organizaţiei cu Rusia vor contribui la întărirea rolului NATO în asigurarea păcii şi stabilităţii în Europa şi în lume.Distinşi participanţi,Doamnelor şi domnilor,Prăbuşirea comunismului şi dizolvarea Tratatului de la Varşovia a oferit ţărilor noastre oportunitatea şi libertatea de a ne alege şi de a ne construi viitorul în concordanţă cu interesele şi aspiraţiile noastre. Am decis să ne dezvoltăm ca democraţii responsabile, să ne alegem partenerii după criteriul valorilor împărtăşite, să acţionăm astfel încât să asigurăm cetăţenilor ţărilor noastre condiţiile afirmării lor depline, în securitate şi stabilitate internă şi externă.Ne aflăm aici pentru a reafirma opţiunile noastre şi pentru a arăta că înţelegem să fim solidari în cursa aderării, chiar dacă vom fi judecaţi după meritele şi performanţele individuale. Solidaritatea este cheia de boltă a edificiului Europei Unite, la temelia căruia se află atât NATO, 
cât şi Uniunea Europeană. Indiferent de deciziile de la Praga, pe care fiecare dintre noi le doreşte favorabile şi în acord cu aşteptările popoarelor noastre, ştim că ne aflăm pe drumul cel bun, că dreptul nostru de a face opţiuni nu este pus sub semnul întrebării şi nu este considerat nelegitim.Lărgirea semnificativă a NATO ar reprezenta o victorie a viziunii optimiste despre Europa ca spaţiu al cooperării şi integrării, al democraţiei şi libertăţii, al toleranţei şi diversităţi, un spaţiu al căutării consensului şi al valorilor cetăţeneşti.Cred că împărtăşim cu toţii credinţa Preşedintelui George W. Bush, care afirma la Varşovia, în vara anului trecut: “Sarcina noastră este aceea de a şterge falsele bariere care au divizat Europa prea multă vreme. Viitorul fiecărei ţări europene trebuie determinat de progresul reformelor ei interne, nu de interesele unor puteri exterioare ei”.Doresc să închei cu o remarcă a primului-ministru britanic, Tony Blair: “Nici o ţară, luată individual, chiar atât de puternică precum sunt acum Statele Unite ale Americii, nu poate apăra de una singură valorile democratice”. Ţările noastre au înţeles acest adevăr şi acţionează în consecinţă, pentru edificarea unui viitor comun mai bun.Vă mulţumesc pentru atenţie!

Domnule Preşedinte Meidani,Distinşi participanţi,Doamnelor şi domnilor,Sunt onorat să mă aflu aici, alături de dumneavoastră, pentru a discuta progresele făcute de ţările noastre pe drumul dezvoltării democratice şi al cooperării bi şi multilaterale. Doresc să mă alătur celorlalţi vorbitori şi să exprim mulţumirile mele distinselor gazde albaneze, personal Excelenţei sale domnului preşedinte Meidani, pentru condiţiile optime în care se desfăşoară lucrările Summitului Procesului de Cooperare în Europa de Sud-Est.Putem constata cu justificată satisfacţie evoluţia constant pozitivă a situaţiei din Sud-Estul Europei după precedenta noastră reuniune, de la Skopje, din 23 februarie 2001. Atunci eram îngrijoraţi de perspectivele unui nou conflict etnic în spaţiul fost iugoslav. Graţie eforturilor conjugate ale OSCE, ale Uniunii Europene, ale NATO şi ale Statelor Unite ale Americii, ale ţărilor noastre, şi mai ales graţie înţelepciunii forţelor politice şi a societăţii civile macedonene, Republica Macedonia a reuşit să rezolve de o manieră democratică un conflict intern extrem de periculos. Modificarea Constituţiei macedonene şi implementarea Acordului Cadru privitor la noile principii ale guvernării merg în direcţia asigurării unei păci etnice de durată în Macedonia. Odată revenită pacea, cetăţenii macedoneni se pot concentra acum asupra dezvoltării economice şi sociale interne şi pentru îndeplinirea condiţiilor de aderare la organismele europene şi euro-atlantice.Salutăm încheierea, cu contribuţia decisivă a Uniunii Europene, a acordului privitor la menţinerea unităţii statale dintre Serbia şi Muntenegru. Considerăm acest Acord o dovadă de înţelepciune şi de responsabilitate şi un element care creează premisele integrării accelerate în structurile europene şi euro-atlantice.România şi Bulgaria au făcut progrese notabile în negocierile şi în pregătirea generală pentru aderarea la Uniunea Europeană şi la NATO. Aceste progrese sunt un factor pozitiv pentru întreaga zonă, contribuind la stabilizarea ei şi la o mai bună percepere a zonei în rândul membrilor comunităţii internaţionale.Economia joacă un rol determinant în evaluarea stării şi perspectivelor zonei sud-est europene. Putem constata cu satisfacţie îmbunătăţirea situaţiei economice a ţărilor membre ale Procesului de Cooperare, indicatorii macroeconomici fiind în general pozitivi. România a reuşit în 2001 să reia procesul de creştere economică, care sperăm să se menţină la un nivel ridicat şi în acest an.Un rol 
important în dezvoltarea zonei îl poate juca semnarea acordurilor de liber schimb între ţările membre până la sfârşitul acestui an, aşa cum s-au angajat prin Memorandumul semnat la Bruxelles în ianuarie 2001.S-au făcut progrese sensibile în cooperarea în domeniul apărării şi securităţii, al combaterii terorismului internaţional, a crimei organizate, traficului de fiinţe vii, de arme şi de droguri, a fluxurilor de emigranţi ilegali.România consideră esenţială consolidarea şi adâncirea procesului de democratizare internă, de întărire a societăţii civile şi de construire a unor sisteme şi mecanisme de prevenire şi de rezolvare a crizelor interne şi externe. Progresele făcute până în acest moment ne încurajează să acţionăm consecvent în direcţia eliminării cauzelor instabilităţii politice, economice şi sociale, pentru întărirea statului de drept şi instaurarea domniei legii.Buna guvernare reprezintă o condiţie esenţială pentru succesul reformelor economice şi sociale din ţările noastre. Trebuie să acţionăm mai ferm pentru combaterea corupţiei şi a birocraţiei, pentru creşterea eficienţei şi transparenţei instituţiilor statului. În faţa noilor provocări cărora suntem obligaţi să le facem faţă, avem datoria să reflectăm asupra noilor semnificaţii ale conceptelor de securitate şi de solidaritate. Modernizând statul şi instituţiile sale, adaptându-l la noile sale misiuni şi punându-l ferm în slujba cetăţeanului, ne înscriem în procesul de integrare şi de construcţie a Europei Unite.Distinşi 
participanţi,Doamnelor şi domnilor,Am asistat în ultimii ani la apariţia a numeroase structuri şi iniţiative de cooperare zonală, pe care le cunoaştem cu toţii, fiind membri cu drepturi depline ale lor. Ele pun accent pe intensificarea cooperării regionale şi pe încurajarea ţărilor noastre de a lucra împreună pentru obţinerea stabilităţii politice şi sociale şi pentru accelerarea dezvoltării economice. Din păcate, această diversitate de organisme de cooperare a dat naştere unor paralelisme şi suprapuneri, la o ineficientă coordonare, la risipirea unor resurse şi la ratarea unor oportunităţi. Este momentul să analizăm funcţionarea acestor organisme, pentru o raţionalizare a activităţii lor.În ceea ce priveşte instituţionalizarea Procesului de Cooperare din Europa de Sud-Est, aş dori să remarc că acest Forum de cooperare trebuie să rămână ancorat în principiile stabilite prin Carta relaţiilor de bună vecinătate, stabilitate şi cooperare în Europa de Sud-Est şi să treacă la implementarea Planului de Acţiune adoptat la Skopje anul trecut. Structura sa trebuie să fie una flexibilă şi uzuală în cadrul structurilor regionale, în care continuitatea acţiunii este asigurată prin mecanismul Troicii, iar secretariatul, de ţara care deţine preşedinţia.Activitatea depusă în domeniul energiei, a dezvoltării unei pieţe energetice la nivel regional, cât şi în domeniul combaterii crimei organizate, terorismului, traficului de droguri şi de fiinţe umane constituie doar două exemple ale modului în care Procesul de Cooperare se poate focaliza asupra unor aspecte specifice de interes comun, mobilizând şi un sprijin internaţional concret. De asemenea, este încurajatoare definirea şi dezvoltarea unei platforme comune de cooperare în domeniul apărării.România consideră necesară întărirea legăturilor între Procesul de Cooperare şi Centrul Regional SECI de la Bucureşti, pentru că, în acest moment, combaterea criminalităţii organizate este o prioritate pentru ţările noastre. Acestor organisme li se adaugă cooperarea Interpol, dar şi cea a Pactului de Stabilitate în Europa de Sud-Est.În ceea ce priveşte viitorul Procesului de Cooperare în Europa de Sud-Est pe termen mediu, el poate acţiona în următoarele direcţii:ca forum de dialog şi de consultări politice, pentru armonizarea poziţiilor ţărilor noastre în probleme de interes comun;stabilirea de programe regionale pe termen mediu şi lung pentru ţările membre;asigurarea interacţiunii cu Pactul de Stabilitate în Europa de Sud-Est şi cu Uniunea 
Europeană.Din această perspectivă, România sprijină Procesul de Cooperare pentru a putea juca un rol mai important în cadrul Pactului de Stabilitate. Sprijinim, de asemenea, strategia pe 2002 a Pactului de Stabilitate, prezentată de Coordonatorul Special al Pactului în Consiliul pentru Afaceri Generale al Uniunii Europene la 11 martie a.c.Salutăm iniţiativa Coordonatorului Special de a formaliza prezenţa regională a Procesului de Cooperare în cadrul Pactului de Stabilitate şi de a asocia ţările sud-est europene la structurarea deciziilor Pactului.Suntem cu toţii conştienţi de faptul că aşteptările cetăţenilor din ţările noastre sunt mari, iar problemele cărora trebuie să le facă faţă Guvernele şi instituţiile statelor membre ale Procesului sunt interdependente şi necesită pentru rezolvare un efort concertat. De aceea trebuie să ne propunem obiective mai concrete şi mai ambiţioase, să facem noi paşi în promovarea cooperării regionale. Moştenirea trecutului, care apasă asupra prezentului şi determină viitorul, necesită o voinţă politică şi acţiuni ferme pentru a ne despărţi de el şi pentru a ne construi un viitor în concordanţă cu aspiraţiile şi nevoile noastre, un viitor în consonanţă cu viitorul Europei.Climatul existent acum în Sud-Estul Europei este mai favorabil ca oricând cooperării regionale, proiectelor bi şi multilaterale. Am identificat clar domeniile prioritare de cooperare şi am reuşit să ne asigurăm sprijin internaţional pentru cele mai multe dinte ele. Să lucrăm 
mai stăruitor şi mai aplicat în cadrul generos oferit de Procesul de Cooperare, de Pactul de Stabilitate şi de celelalte structuri şi iniţiative regionale. În acest fel lucrăm pentru pacea şi stabilitatea în zonă şi în Europa, pentru bunăstarea naţiunilor noastre.Felicităm preşedinţia albaneză pentru rezultatele obţinute în promovarea cooperării regionale şi a obiectivelor Procesului de Cooperare în Sud-Estul Europei.Urăm succes noii preşedinţii iugoslave, asigurând-o de întregul sprijin al României pentru reuşita deplină a exercitării mandatului său.Închei exprimându-mi speranţa că procesul de normalizare şi de democratizare a zonei sud-est europene va continua în ritm susţinut şi va contribui la dinamizarea proceselor interne de reforme economice şi sociale şi la renunţarea pentru totdeauna la folosirea forţei pentru rezolvarea stărilor conflictuale între state sau în interiorul statelor. Să dăm dovadă de maturitate, toleranţă, să promovăm dialogul, să nu mai permitem atitudini xenofobe, intolerante, antisemite. Avem o lungă tradiţie a conlucrării şi a convieţuirii paşnice. Să o punem în slujba cooperării şi progresului ţărilor noastre.Vă mulţumesc pentru atenţie.

Domnule Preşedinte Meidani,Distinşi participanţi,Doamnelor şi domnilor,Sunt onorat să mă aflu aici, alături de dumneavoastră, pentru a discuta progresele făcute de ţările noastre pe drumul dezvoltării democratice şi al cooperării bi şi multilaterale. Doresc să mă alătur celorlalţi vorbitori şi să exprim mulţumirile mele distinselor gazde albaneze, personal Excelenţei sale domnului preşedinte Meidani, pentru condiţiile optime în care se desfăşoară lucrările Summitului Procesului de Cooperare în Europa de Sud-Est.Putem constata cu justificată satisfacţie evoluţia constant pozitivă a situaţiei din Sud-Estul Europei după precedenta noastră reuniune, de la Skopje, din 23 februarie 2001. Atunci eram îngrijoraţi de perspectivele unui nou conflict etnic în spaţiul fost iugoslav. Graţie eforturilor conjugate ale OSCE, ale Uniunii Europene, ale NATO şi ale Statelor Unite ale Americii, ale ţărilor noastre, şi mai ales graţie înţelepciunii forţelor politice şi a societăţii civile macedonene, Republica Macedonia a reuşit să rezolve de o manieră democratică un conflict intern extrem de periculos. Modificarea Constituţiei macedonene şi implementarea Acordului Cadru privitor la noile principii ale guvernării merg în direcţia asigurării unei păci etnice de durată în Macedonia. Odată revenită pacea, cetăţenii macedoneni se pot concentra acum asupra dezvoltării economice şi sociale interne şi pentru îndeplinirea condiţiilor de aderare la organismele europene şi euro-atlantice.Salutăm încheierea, cu contribuţia decisivă a Uniunii Europene, a acordului privitor la menţinerea unităţii statale dintre Serbia şi Muntenegru. Considerăm acest Acord o dovadă de înţelepciune şi de responsabilitate şi un element care creează premisele integrării accelerate în structurile europene şi euro-atlantice.România şi Bulgaria au făcut progrese notabile în negocierile şi în pregătirea generală pentru aderarea la Uniunea Europeană şi la NATO. Aceste progrese sunt un factor pozitiv pentru întreaga zonă, contribuind la stabilizarea ei şi la o mai bună percepere a zonei în rândul membrilor comunităţii internaţionale.Economia joacă un rol determinant în evaluarea stării şi perspectivelor zonei sud-est europene. Putem constata cu satisfacţie îmbunătăţirea situaţiei economice a ţărilor membre ale Procesului de Cooperare, indicatorii macroeconomici fiind în general pozitivi. România a reuşit în 2001 să reia procesul de creştere economică, care sperăm să se menţină la un nivel ridicat şi în acest an.Un rol 
important în dezvoltarea zonei îl poate juca semnarea acordurilor de liber schimb între ţările membre până la sfârşitul acestui an, aşa cum s-au angajat prin Memorandumul semnat la Bruxelles în ianuarie 2001.S-au făcut progrese sensibile în cooperarea în domeniul apărării şi securităţii, al combaterii terorismului internaţional, a crimei organizate, traficului de fiinţe vii, de arme şi de droguri, a fluxurilor de emigranţi ilegali.România consideră esenţială consolidarea şi adâncirea procesului de democratizare internă, de întărire a societăţii civile şi de construire a unor sisteme şi mecanisme de prevenire şi de rezolvare a crizelor interne şi externe. Progresele făcute până în acest moment ne încurajează să acţionăm consecvent în direcţia eliminării cauzelor instabilităţii politice, economice şi sociale, pentru întărirea statului de drept şi instaurarea domniei legii.Buna guvernare reprezintă o condiţie esenţială pentru succesul reformelor economice şi sociale din ţările noastre. Trebuie să acţionăm mai ferm pentru combaterea corupţiei şi a birocraţiei, pentru creşterea eficienţei şi transparenţei instituţiilor statului. În faţa noilor provocări cărora suntem obligaţi să le facem faţă, avem datoria să reflectăm asupra noilor semnificaţii ale conceptelor de securitate şi de solidaritate. Modernizând statul şi instituţiile sale, adaptându-l la noile sale misiuni şi punându-l ferm în slujba cetăţeanului, ne înscriem în procesul de integrare şi de construcţie a Europei Unite.Distinşi 
participanţi,Doamnelor şi domnilor,Am asistat în ultimii ani la apariţia a numeroase structuri şi iniţiative de cooperare zonală, pe care le cunoaştem cu toţii, fiind membri cu drepturi depline ale lor. Ele pun accent pe intensificarea cooperării regionale şi pe încurajarea ţărilor noastre de a lucra împreună pentru obţinerea stabilităţii politice şi sociale şi pentru accelerarea dezvoltării economice. Din păcate, această diversitate de organisme de cooperare a dat naştere unor paralelisme şi suprapuneri, la o ineficientă coordonare, la risipirea unor resurse şi la ratarea unor oportunităţi. Este momentul să analizăm funcţionarea acestor organisme, pentru o raţionalizare a activităţii lor.În ceea ce priveşte instituţionalizarea Procesului de Cooperare din Europa de Sud-Est, aş dori să remarc că acest Forum de cooperare trebuie să rămână ancorat în principiile stabilite prin Carta relaţiilor de bună vecinătate, stabilitate şi cooperare în Europa de Sud-Est şi să treacă la implementarea Planului de Acţiune adoptat la Skopje anul trecut. Structura sa trebuie să fie una flexibilă şi uzuală în cadrul structurilor regionale, în care continuitatea acţiunii este asigurată prin mecanismul Troicii, iar secretariatul, de ţara care deţine preşedinţia.Activitatea depusă în domeniul energiei, a dezvoltării unei pieţe energetice la nivel regional, cât şi în domeniul combaterii crimei organizate, terorismului, traficului de droguri şi de fiinţe umane constituie doar două exemple ale modului în care Procesul de Cooperare se poate focaliza asupra unor aspecte specifice de interes comun, mobilizând şi un sprijin internaţional concret. De asemenea, este încurajatoare definirea şi dezvoltarea unei platforme comune de cooperare în domeniul apărării.România consideră necesară întărirea legăturilor între Procesul de Cooperare şi Centrul Regional SECI de la Bucureşti, pentru că, în acest moment, combaterea criminalităţii organizate este o prioritate pentru ţările noastre. Acestor organisme li se adaugă cooperarea Interpol, dar şi cea a Pactului de Stabilitate în Europa de Sud-Est.În ceea ce priveşte viitorul Procesului de Cooperare în Europa de Sud-Est pe termen mediu, el poate acţiona în următoarele direcţii:ca forum de dialog şi de consultări politice, pentru armonizarea poziţiilor ţărilor noastre în probleme de interes comun;stabilirea de programe regionale pe termen mediu şi lung pentru ţările membre;asigurarea interacţiunii cu Pactul de Stabilitate în Europa de Sud-Est şi cu Uniunea 
Europeană.Din această perspectivă, România sprijină Procesul de Cooperare pentru a putea juca un rol mai important în cadrul Pactului de Stabilitate. Sprijinim, de asemenea, strategia pe 2002 a Pactului de Stabilitate, prezentată de Coordonatorul Special al Pactului în Consiliul pentru Afaceri Generale al Uniunii Europene la 11 martie a.c.Salutăm iniţiativa Coordonatorului Special de a formaliza prezenţa regională a Procesului de Cooperare în cadrul Pactului de Stabilitate şi de a asocia ţările sud-est europene la structurarea deciziilor Pactului.Suntem cu toţii conştienţi de faptul că aşteptările cetăţenilor din ţările noastre sunt mari, iar problemele cărora trebuie să le facă faţă Guvernele şi instituţiile statelor membre ale Procesului sunt interdependente şi necesită pentru rezolvare un efort concertat. De aceea trebuie să ne propunem obiective mai concrete şi mai ambiţioase, să facem noi paşi în promovarea cooperării regionale. Moştenirea trecutului, care apasă asupra prezentului şi determină viitorul, necesită o voinţă politică şi acţiuni ferme pentru a ne despărţi de el şi pentru a ne construi un viitor în concordanţă cu aspiraţiile şi nevoile noastre, un viitor în consonanţă cu viitorul Europei.Climatul existent acum în Sud-Estul Europei este mai favorabil ca oricând cooperării regionale, proiectelor bi şi multilaterale. Am identificat clar domeniile prioritare de cooperare şi am reuşit să ne asigurăm sprijin internaţional pentru cele mai multe dinte ele. Să lucrăm 
mai stăruitor şi mai aplicat în cadrul generos oferit de Procesul de Cooperare, de Pactul de Stabilitate şi de celelalte structuri şi iniţiative regionale. În acest fel lucrăm pentru pacea şi stabilitatea în zonă şi în Europa, pentru bunăstarea naţiunilor noastre.Felicităm preşedinţia albaneză pentru rezultatele obţinute în promovarea cooperării regionale şi a obiectivelor Procesului de Cooperare în Sud-Estul Europei.Urăm succes noii preşedinţii iugoslave, asigurând-o de întregul sprijin al României pentru reuşita deplină a exercitării mandatului său.Închei exprimându-mi speranţa că procesul de normalizare şi de democratizare a zonei sud-est europene va continua în ritm susţinut şi va contribui la dinamizarea proceselor interne de reforme economice şi sociale şi la renunţarea pentru totdeauna la folosirea forţei pentru rezolvarea stărilor conflictuale între state sau în interiorul statelor. Să dăm dovadă de maturitate, toleranţă, să promovăm dialogul, să nu mai permitem atitudini xenofobe, intolerante, antisemite. Avem o lungă tradiţie a conlucrării şi a convieţuirii paşnice. Să o punem în slujba cooperării şi progresului ţărilor noastre.Vă mulţumesc pentru atenţie.

Excelenţele voastre,Distinşi oaspeţi,Îmi face o deosebită plăcere să vă urez bun venit tuturor, aici, în aceasta seara. Aceasta întalnire este înca un exemplu de solidaritate şi coeziune, care reliefează strădaniile noastre comune şi reafirmă identitatea noastră, de noi democraţii ale unei Europe unite.Dezbaterile care au avut loc astăzi, în sesiunile plenare sau în cadrul întalnirilor bilateraleau subliniat nivelul pregătirilor şi angajamentului ţărilor noastre de a-şi asuma responsabilităţile care le revin prin apartenenţa la NATO. Exprim speranţa că întâlnirea noastră de aici ne va oferi noi oportunităţi de a discuta măsuri de încurajare a cooperării, pentru atingerea acestui ţel.Suntem conştienţi de numeroasele provocări care ne stau înainte. Împărtăşesc, însa, o convingere puternică a faptului că deţinem resursele necesare pentru a face le faţă, susţinuţi fiind de comunitatea noastra de valori si aspiraţii.Spiritul de solidaritate şi coeziune, confirmat prin raspunsul nostru unanim la tragedia din 11 septembrie, ne va susţine şi pe viitor în lupta împotriva ameninţărilor teroriste.Mi-a facut o deosebită plăcere reafirmarea, de către prietenii noştri occidentali, a sprijinului pentru integrarea euro-atlantică a ţărilor noastre.Apreciez în mod deosebit mesajul preşedintelui Statelor Unite ale Americii, George W. BUSH, prezentat astăzi de către adjunctul secretarului de stat al SUA, Richard ARMITAGE.Reconfirmarea hotărârii preşedintelui SUA de a materializa viziunea sa istorică a extinderii NATO, „de la Baltica la Marea Neagra” dovedeşte că urmăm drumul corect.Cu aceeaşi deosebită plăcere menţionez cuvintele de sprijin ale preşedintelui KWASNIEWSKI, de susţinere a şansei noilor democraţii europene, inclusiv a celor din sudul şi centrul Europei, de a deveni membre ale instituţiilor euro-atalntice. Domnule Preşedinte, este o deosebita onoare şi plăcere să vă avem printre noi.Suntem recunoscatori pentru sprijinul generos, exprimat de către Turcia şi Grecia, în favoarea aspiratiilor Romaniei si Bulgariei de a consolida flancul sudic al NATO prin integrarea în Alianţă. Includerea de noi membri în Alianţă va consolida securitatea, stabilitatea şi perspectivele păcii in Balcani şi ar întari valoarea strategică a Alianţei în această parte a Europei.Doresc să salut, cu mare plăcere, prezenţa la Summit-ul de la Bucureşti a primilor miniştri ai Turciei şi Republicii Cehe, domnii Bulent Ecevit şi Milos Zeman, ca expresie a solidarităţii acestor ţări cu candidaţii la 
NATO.Pentru noi, în România, este limpede că stă în puterile noastre ca procesul de aderare a ţării noastre să aibă rezultatul scontat. Nu vom economisi nici un efort pentru a fi optim pregătiţi pentru asumarea acestei responsabilităţi.Închin acest toast viitorului nostru comun într-o Europă liberă şi unită şi urez ca Summit-ul NATO de la Praga să raspundă aşteptărilor tuturor statelor care aspiră să devină membre ale Aliantei.

Distinşi participanţi, Doamnelor şi domnilor, Integrarea europeană a României este un obiectiv strategic al României şi o constantă a preocupărilor tuturor guvernelor şi parlamentelor noastre post-decembriste. Ea a constituit, alături de aderarea la NATO, elementul central al unui consens - poate singurul atât de evident şi de puternic marcat - al clasei politice româneşti, care are o largă susţinere populară. Pe de altă parte, suntem din ce în ce mai conştienţi că ne aflăm în faţa unei adevărate sfidări, a unui proces de o complexitate şi de o amploare pe care puţini au bănuit-o în primii ani de după Revoluţia din decembrie 1989. Pentru că în aceste zile aniversam instalarea primei administraţii româneşti la Cluj, la nici două luni după istoricele hotărâri ale Marii Adunări Naţionale de la 1 Decembrie 1918, de la Alba-Iulia, putem afirma, păstrând, bineînţeles, proporţiile, că statul şi naţiunea română trebuie acum să-şi canalizeze eforturile şi energiile pentru a transforma dorinţele în realităţi palpabile, care să se răsfrângă pozitiv şi de astă de astă dată, în viaţa fiecăruia dintre cetăţenii ţării. Atunci, ca şi acum, administraţia centrală şi locală vor juca un rol hotărâtor în reuşita proceselor de dezvoltare economică şi socială şi de modernizare instituţională. Atunci, ca şi acum, aceste procese şi evoluţii sunt intim legate de procese şi evoluţii care aveau şi au loc la nivel european şi global. Nu putem ignora aceste realităţi, pentru că ele determină, în ultimă instanţă, succesul sau eşecul eforturilor noastre. De aceea, când vorbim de Marea Unire de la 1918, este bine să nu uităm că ea este nu doar produsul voinţei ferme a naţiunii române de a trăi la un loc, de a-şi desăvârşi unitatea, ci şi cel al unei mişcări mai ample, la nivel european şi internaţional, care a dus la formarea şi apoi la consolidarea statelor naţionale. Statele naţionale, în sensul clasic al noţiunii, s-au constituit în cea mai mare parte cu începere de la jumătatea secolului XIX, proces care s-a accelerat la începutul secolului XX, o dată cu prăbuşirea imperiilor. Misiunea lor şi raţiunea lor de a fi erau acelea de a reuşi acolo unde imperiile eşuaseră: în modernizarea politică şi socială, în dezvoltarea economică, dar mai ales în democratizare şi în asigurarea drepturilor şi libertăţilor cetăţeneşti, egale pentru toţi, fără discriminări, indiferent de natura lor. Acest proces a coincis cu maturizarea ideilor, principiilor şi instituţiilor izvorâte deopotrivă din revoluţiile 
americană şi franceză, concomitent cu creşterea influenţei Statelor Unite ale Americii în politica internaţională. La conferinţele de pace care au urmat primului război mondial, “principiul naţionalităţii” care, aşa cum observa Aurel Popovici, membru marcant al Partidului Naţional Român din Transilvania, era “faza mai avansată a evoluţiei naturale a ideilor de libertate şi dreptate”, a constituit elementul central al poziţiei americane, rod al gândirii preşedintelui Woodrow Wilson. România Mare a fost şi fructul aplicării acestui principiu al naţionalităţii, care implica un întreg set de valori şi de comportamente în privinţa drepturilor şi libertăţilor individuale şi colective ale cetăţenilor. Evenimentul din ianuarie 1919, numirea unui prefect român la Cluj, nu este o simplă schimbare administrativă, ci începutul procesului de reunificare a României pe terenul construcţiei statale. Mulţi dintre cei care, dintr-un motiv sau altul, contestă făurirea României Mari sau sunt, mai nou, adepţii unei “Transilvanii independente” sau ai confederalizării României îşi susţin poziţiile afirmând că, de fapt, Transilvania ar fi fost cucerită de vechiul Regat, care şi-ar fi impus cu forţa regulile şi legile, organizarea statală. Acest lucru este nu numai inexact, dar înseamnă contestarea unui proces istoric general european. În perioada care a urmat lui 1 Decembrie 1918 şi până la adoptarea Constituţiei din 1923, au avut loc o serie de dezbateri privitoare la redefinirea instituţiilor 
unui stat naţional modern. România după Marea Unire nu a mai fost nici România Regatului, nici Transilvania, provincie de graniţă a Imperiului Austro-Ungar, ci un stat care făcuse o mare deschidere democratică, asigurând pentru prima dată un tratament egal şi nediscriminatoriu cetăţenilor săi, indiferent de etniile cărora aparţineau ei. Sarcina nu era deloc uşoară, pentru că se confruntau cel puţin trei modele şi tradiţii politico-administrative, trei sisteme funcţionăreşti şi birocratice. Sarcina unificării şi modernizării lor, punerea lor în slujba dezvoltării economice şi sociale nu a fost una simplă, şi reuşitele au fost doar parţiale, în multe domenii. Trebuie să subliniem însă un lucru: introducerea votului universal şi întărirea democraţiei au fost, pentru toţi cetăţenii României, o cucerire de prim rang a marii Uniri. Acest lucru a permis tuturor etniilor să-şi conserve identitatea, să se dezvolte liber într-un stat care le garanta, constituţional şi legal, egalitatea în drepturi şi obligaţii, liberul acces la funcţii publice şi demnităţi, la educaţie. Chiar şi pentru Transilvania acesta era un progres remarcabil, dacă ne raportăm la perioada în care aceasta a fost alipită Ungariei. Ungaria imperială a refuzat sistematic să acorde minorităţilor ei drepturi egale cu maghiarii, iar în anumite perioade şi-a făcut din maghiarizarea forţată politică oficială. În acest fel, disoluţia sistemului dualist a fost accelerată, pentru că democratizarea societăţii austro-ungare era imposibilă în condiţiile în care cetăţenii imperiului erau discriminaţi pe criterii etnice. Noul stat naţional român nu a repetat greşelile Ungariei, în condiţiile în care se construiau o administraţie şi un spaţiu legislativ unice şi coerente la nivelul întregii ţări. Cu toate lipsurile şi slăbiciunile ei, noua administraţie română din Transilvania a produs efecte pozitive la nivelul cetăţeanului de rând, fie că era el român, ungur, saş, secui sau evreu. Procesul de modernizare a statului român în perioada interbelică era o continuare, în alte ritmuri şi pe alte coordonate, a procesului de “occidentalizare” declanşat de revoluţiile burgheze din 1848. El a fost permanent însoţit de o solidă dezbatere de idei şi de formularea de modele de dezvoltare, care aveau ca obiectiv desăvârşirea unităţii prin democratizare, construirea unei societăţi bazate pe valorile liberalismului politic, pe industrializare şi urbanizare, pe generalizarea accesului la educaţie şi pe deschiderea către lume. Putem 
spune că perioada interbelică a fost dominată de această căutare şi confruntare identitară, de acest balans între tradiţie şi modernitate. Construirea unei identităţi nu este un proces simplu şi mai ales nu este unul al timpului scurt. Acum România este pusă în faţa unor probleme similare: trebuie să-şi construiască o identitate europeană, înfrângând inerţii şi rezistenţe, temeri şi neînţelegeri, luptând cu mentalităţi şi cu obişnuinţe dintre cele mai diverse. Dacă după 1918 construirea statului naţional român modern nu avea, în elementele sale definitorii, decât principii generale şi experienţa greu de extrapolat a unor democraţii occidentale încă imature ele însele, acum situaţia este mult uşurată de existenţa experienţei construcţiei europene şi a aquis-ului comunitar. Acum ştim şi ce facem şi cum facem. Asta nu înseamnă că sarcina responsabililor politici şi administrativi, a cetăţenilor României este mai puţin dificilă. Problema nu este atât aceea de a construi instituţii sau de a adopta legi, ci de a le face să funcţioneze şi de a le respecta şi aplica. Despre aceste lucruri este vorba, atunci când ne referim la dezvoltarea capacităţii administrative a României şi, pe bună dreptate, ea devine obiectiv central al acţiunii pentru îndeplinirea criteriilor de aderare la Uniunea Europeană. Dar, aşa cum remarca şi Comisia Europeană în raportul său pe 2002, “capacităţile administraţiei publice necesare punerii în practică a aquis-ului rămân limitate şi constituie o constrângere 
majoră care atârnă greu în procesul de pregătire a aderării României la Uniunea Europeană”, adăugând că “există numeroase sectoare în care slăbiciunea administraţiei suscită grave preocupări”. Nu întotdeauna am tratat cu seriozitate aceste probleme legate de capacitatea noastră, a tuturor, de a ne urmări cu consecvenţă şi determinare obiectivele propuse. Ne lipseşte constanţa efortului şi cultura slujirii cu eficienţă a interesului public. Problema capacităţii administrative este strâns legată de cea a rolului şi locului statului în gândirea politică, dar şi în practica de zi cu zi a fiecăruia dintre noi. Legăturile cetăţeanului nostru cu statul sunt de o marcată ambivalenţă: metaforic vorbind, statul este privit ca duşmanul cetăţeanului pe vreme bună şi salvarea providenţială în caz de vreme rea. Această legătură, mai degrabă sentimentală decât raţională, ne împiedică să vedem care sunt cu adevărat funcţiile unui stat modern şi, implicit, atribuţiile şi limitele acţiunilor şi competenţelor instituţiilor sale. Statul este doar un instrument prin care se pun în aplicare într-un cadru coerent şi unitar proiectele naţiunii române, ale societăţii româneşti. Acesta este şi sensul sintagmei “naţional” din definirea caracterului statului român în corpul Constituţiei. Definiţia nu face trimitere nici la dominaţia etnică majoritară, nici la ignorarea minorităţilor naţionale şi deci nici la o ideologie “naţionalistă” care ar guverna România. Prin creşterea capacităţii administrative a statului creşte capacitatea sa de a răspunde nevoilor şi aşteptărilor tuturor cetăţenilor. Trebuie să construim o nouă cultură administrativă, bazată pe profesionalism, performanţă şi eficienţă, pe cinste şi corectitudine, o cultură care să respingă unele din vechile noastre obiceiuri şi năravuri (pentru că sunt şi unele pe care trebuie să ştim să le păstrăm şi să valorificăm în noile condiţii). Dacă suntem sinceri, vom recunoaşte că, în acest moment, în rândul celor care administrează treburile statului român există o fractură semnificativă, care nu are nici o legătură cu conflictele generaţionale. O parte a slujitorilor ai statului - dinamică, deschisă la nou, care şi-a însuşit sau face eforturi pentru însuşirea valorilor şi principiilor unei administraţii democratice, de tip occidental, şi o parte importantă care încă traversează o criză de identitate şi care nu vede sau nu are motive să se schimbe. Trebuie să cultivăm conştiinţa că funcţionarul public este un slujbaş; că el trebuie 
să slujească cetăţeanul, nu să-l plimbe, să-l umilească sau să-l jecmănească; şi aceasta să o facă cu profesionalism, cu pricepere, cu eficienţă, dar şi cu amabilitate. Dacă nu vom reuşi să accelerăm schimbările în acest segment larg al slujitorilor statului, reforma administraţiei va rămâne doar o dorinţă pioasă. De aceea nu cred că există altă soluţie decât introducerea unei presiuni concurenţiale în domeniu, fie prin ceea ce îndeobşte numim parteneriatul public-privat, mai ales la nivelul serviciilor publice, fie prin informatizarea administraţiilor centrală şi locală, prin creşterea transparenţei actului administrativ şi al controlului cetăţenesc, prin dezvoltarea elementelor democraţiei participative. Este vital să construim cât mai repede posibil instituţiile, principiile şi mecanismele “bunei guvernări” la toate eşaloanele administraţiei, concomitent cu continuarea procesului de descentralizare administrativă. În acelaşi timp, trebuie să le spunem oamenilor că, într-un stat modern, descentralizat, puterea şi răspunderile sunt tot mai împărţite şi acest lucru implică atât consolidarea şi lărgirea democraţiei, mai ales a formelor de democraţie directă, cât şi creşterea responsabilităţilor individuale şi a participării cetăţenilor la viaţa publică. Aceasta este evoluţia în plan european, aşa este raţional să acţionăm pentru a fi compatibili cu ceea ce există în Europa. Obiectivul pe care îl urmărim prin integrarea europeană priveşte crearea condiţiilor unei dezvoltări durabile 
şi ale reducerii decalajelor istorice care ne separă de ţările dezvoltate, atât în termeni de PIB/locuitor, venituri/locuitor; productivitate medie/locuitor, cât şi în termeni de salariu mediu. Acest obiectiv este legitim şi realist, chiar dacă timpul necesar atingerii lui poate părea acum mare în raport cu aşteptările şi nevoile oamenilor. Experienţa unor ţări precum Grecia, Spania şi Portugalia arată că procesul de reducere a decalajelor s-a accelerat de o manieră semnificativă după aderarea lor la Uniunea Europeană. Sunt convins că fenomenul se va repeta şi în cazul României. De aceea trebuie să reducem timpul necesar îndeplinirii criteriilor de aderare şi să introducem cu consecvenţă aquis-ul comunitar. Cu toate eforturile şi investiţiile din perioada care a urmat Marii Uniri de la 1918, ca şi cele de după al II-lea război mondial, decalajele de dezvoltare ale României faţă de ţările europene dezvoltate, dar şi cele dintre regiunile istorice, deşi mai mici ca în trecut, s-au păstrat, iar tranziţia le-a accentuat, mai ales în zonele monoindustriale. De aceea, eliminarea discrepanţelor de dezvoltare la nivel naţional este un proces de actualitate şi de mare urgenţă. Decalajele de dezvoltare se manifestă atât între judeţe, cât şi în interiorul judeţelor, între diferitele comunităţi locale. De asemenea, pe măsură ce procesul de dezindustrializare care însoţeşte tranziţia s-a accentuat, diferenţele de dezvoltare dintre mediul urban şi cel rural au crescut. Asistăm la o sărăcire accentuată a satului românesc, care nu mai are resurse de dezvoltare nici din activităţi agrare - în majoritatea lor covârşitoare, îndreptate spre autoconsum - nici din transfer de resurse din activităţi industriale. Este vital ca strategiile de dezvoltare să se adreseze cu prioritate revigorării vieţii economice a satelor româneşti, cât şi oraşelor monoindustriale, care tind să devină adevărate “insule de sărăcie absolută”. Problema micşorării decalajelor de dezvoltare nu este numai a României. Aşa cum a rezultat şi din luările de poziţie ale participanţilor la lucrările summitului de la Monterrey, dedicat finanţării dezvoltării, există o insatisfacţie crescândă în rândul ţărilor sărace în legătură cu lipsa de rezultate în planul micşorării decalajelor de dezvoltare, dar şi în legătură cu apariţia unor noi linii de fractură între ţările bogate şi cele sărace, legate de discrepanţele accentuate pe fondul dinamicii noilor tehnologii informaţionale, în procesul accesului la cunoaştere şi 
la informaţii cu rol decisiv în procesul de creştere economică. Sărăcia, deşi s-a micşorat relativ în multe dintre ţările în curs de dezvoltare, s-a extins, în termeni absoluţi. Mai mult, polarizarea veniturilor şi creşterea sărăciei ameninţă stabilitatea socială şi în ţările bogate. România, alături de alte ţări foste socialiste, a fost confruntată în procesul tranziţiei cu un adevărat “şoc al sărăciei” după 1989, exprimat în creşterea dramatică a numărului celor care trăiesc sub pragul de sărăcie, scăderea speranţei de viaţă, extinderea catastrofală a unor boli sociale: TBC, SIDA, apariţia subnutriţiei cronice etc. La noi, circa 25% dintre cetăţeni trăiesc cu mai puţin de 2 dolari pe zi, ceea ce este echivalent cu mai puţin decât 1 dolar pe zi pentru cei din zonele calde ale planetei. Statul, ca organizator al coeziunii sociale, nu şi-a îndeplinit misiunea sa de bază, atât din lipsa mijloacelor financiare, instituţionale şi legale, adaptate noilor realităţi născute de tranziţia la democraţie şi la economia de piaţă, cât şi din incapacitatea clasei politice de a defini şi prezenta corect noul rol al statului în procesul de dezvoltare economică şi socială. Procesul de descentralizare şi de lărgire a competenţelor, ca urmare a creşterii gradului de autonomie a colectivităţilor locale este pe cât de firesc, pe atât de necesar în procesul de adaptare a României la cerinţele integrării europene şi ale dezvoltării în plan teritorial. Acest proces este o componentă esenţială a efortului 
de modernizare a statului român şi de adaptare a lui la noile sarcini, care îi revin ca urmare a deciziilor strategice privitoare la democratizare şi la însuşirea valorilor civilizaţiei occidentale. Creşterea capacităţii administrative a comunităţilor locale este extrem de importantă, pentru că, în ultimă instanţă, aici au loc procesele care se adresează cel mai direct şi mai concret nevoilor cetăţeanului. Din nefericire, lucrurile stau cel mai prost tocmai la acest nivel. Selecţionarea, pregătirea şi promovarea funcţionarilor publici este o sarcină importantă a statului şi trebuie regândită şi pusă de acord cu nevoile şi exigenţele procesului de introducere a aquis-ului comunitar. Trebuie să acţionăm extrem de ferm, în plan legislativ, managerial, dar şi în planul mentalităţilor, pentru depolitizarea şi profesionalizarea funcţiei publice, pentru definirea clară a atribuţiilor fiecărui om şi ale fiecărei instituţii, pentru simplificarea procedurilor administrative. Nu de puţine ori ambiguităţile legii produc conflicte majore între administraţia centrală şi administraţiile locale. De multe ori autonomia locală este un pretext pentru a cheltui banii publici după bunul plac al unora sau altora. Promovarea unei veritabile “Terapii de şoc” în combaterea corupţiei este o misiune vitală a generaţiei noastre. Ea priveşte în primul rând administraţia statului, dar nu numai. Sunt convins că poziţiile exprimate de mine în mesajul adresat Parlamentului au fost înţelese şi că ele răspund nevoilor şi aşteptărilor cetăţenilor. Distinşi participanţi, Doamnelor şi domnilor, Nu putem vorbi de integrarea europeană fără să vorbim de dezvoltarea societăţii româneşti, în ansamblu, cu toată diversitatea sa etnică, culturală şi religioasă. Fiecare comunitate are datoria de a-şi lua destinul în propriile mâini, fără a uita însă un lucru esenţial: nu există soluţii individuale la problemele generale ale României. Sunt de neconceput oaze de prosperitate într-un deşert de sărăcie. Aceeaşi abordare este valabilă şi pentru construcţia europeană, care a fost posibilă mai ales datorită faptului că a fost percepută ca principalul instrument al egalizării nivelelor de dezvoltare ale statelor membre ale Uniunii Europene. În acest context, am fost şi sunt adversarul făţiş al oricăror tentative, declarate sau deghizate, de a scoate una sau alta dintre zonele României, inclusiv Transilvania, din ansamblul unităţii statului naţional unitar român, indiferent de pretextele sau argumentele folosite 
pentru a justifica asemenea abordări. Reamintesc celor care fac apel la autoritatea Uniunii Europene aprecierile primului ministru spaniol Jose Maria Aznar şi ale preşedintelui Comisiei Europene, Romano Prodi, conform cărora statele naţionale, şi nu regiunile, sunt subiecte ale Uniunii Europene şi ale procesului unificării continentului nostru. O Uniune Europeană compusă din regiuni, ignorând realitatea statelor naţionale, ar fi imposibil de administrat. Comunităţile locale sunt elementele constitutive ale comunităţilor naţionale şi actori economici tot mai importanţi într-un cadru instituţional tot mai diversificat. Nimic nu se poate construi însă fără solidaritate la nivel naţional, european sau mondial. Este important să asigurăm un cadru democratic ferm acţiunilor noastre. Există o legătură evidentă între dezvoltare şi democraţie. Cetăţenii trebuie să aibă la îndemână un cadru legal şi instituţional care să le permită participarea la structurarea deciziilor privitoare la dezvoltarea comunităţilor în care trăiesc. Democraţia participativă, mergând până la recurgerea la referendum în plan local, pot genera o mai mare susţinere şi implicare a cetăţenilor în proiectele de dezvoltare. Este, de asemenea, importantă creşterea gradului de conlucrare între majoritate şi minorităţi, pentru a genera acea armonie necesară bunei convieţuiri şi afirmării componentei identitare, a tradiţiilor locale în proiectele de dezvoltare. Principiul subsidiarităţii trebuie întărit şi respectat, pentru 
că el oferă acel echilibru necesar de competenţe între administraţia centrală, decizia la nivel naţional şi autorităţile locale. Pe baza acestui principiu se pot construi proiecte bazate pe solidarităţi zonale şi regionale şi se pot angaja proiecte complexe, care implică statul şi comunităţile locale. Eu cred că România a intrat pe drumul cel bun, având în democratizare, în crearea unei economii funcţionale de piaţă, în integrarea europeană şi euroatlantică acele repere absolut necesare care ne arată direcţia de evoluţie care ne poate duce spre pace şi prosperitate. Acum totul depinde de noi, de capacitatea noastră de a stăpâni procese complexe, de a face instituţiile să funcţioneze, de a respecta legile şi angajamentele luate în relaţiile noastre cu partenerii europeni. Trebuie să transformăm voinţa naţiunii române de a parcurge etapele necesare integrării complete şi rapide în comunitatea valorilor şi statelor europene şi euroatlantice în acţiuni ferme şi eficiente. Ne obligă la aceasta nu doar nevoia creşterii capacităţii administrative a statului român, ci şi noul nostru statut, rezultat în urma invitării de a face parte ca membru cu drepturi depline al Organizaţiei Tratatului Atlanticului de Nord şi din perspectiva aderării, în 2007, la Uniunea Europeană. Europa Unită va exista prin voinţa şi acţiunea comună a cetăţenilor. Ca parte a noii Europe care se va naşte, noi, românii, avem şi drepturi, dar şi obligaţii şi responsabilităţi. Prin tot ceea ce vom întreprinde, să fim actori, şi nu spectatori, ai unui proces fără precedent în istoria umanităţii. Lucrând pentru integrarea noastră europeană, desăvârşim procesul unităţii naţionale şi împlinim idealurile atâtor generaţii de români. Vă mulţumesc pentru atenţie! 

Dragă domnule Preşedinte, Îmi face o deosebita plăcere să vă felicit pentru remarcabilul Discurs privind Starea Naţiunii, pe care l-aţi prezentat în faţa Congresului Statelor Unite ale Americii pe 28 ianuarie 2003. Aş dori să îmi exprim întregul sprijin pentru angajamentul ferm şi energia pe de care daţi dovadă în lupta cu gravele provocări cu care se confruntă - în secolul nostru - pacea şi securitatea lumii, cum ar fi terorismul, regimurile dictatoriale care deţin arme de distrugere în masă, sărăcia, subdezvoltarea, flagelul HIV şi SIDA. Aşa cum aţi afirmat în timpul vizitei istorice pe care aţi întreprins-o la Bucureşti, vizită pe care mi-o reamintesc cu mare plăcere, România înţelege că dictatorii nu pot fi toleraţi sau ignoraţi Ei trebuie combătuţi. Românii cunosc cu adevărat valoarea libertăţii şi a vieţii trăite în pace. Ei au văzut faţa răului personificat de comunism şi împărtăşesc din adâncul sufletului convingerea dumneavoastră, exprimată în Discursul privind Starea Naţiunii, că “oamenii liberi vor scrie istoria”. Aş dori să vă asigur, domnule Preşedinte, că puteţi conta pe România în eforturile dumneavoastră îndreptate împotriva ameninţărilor la adresa securităţii noastre comune, pentru apărarea păcii şi a libertăţii în întreaga lume. Declaraţia comună a Noilor Democraţii Europene - emisă la Summit-ul de la Praga - a dovedit capacitatea noastră de a acţiona ca aliaţi ai Statelor Unite şi NATO în lupta împotriva terorismului şi proliferării armelor de distrugere în masă. Vom continua să milităm pentru consolidarea acestui front comun menit să se opună noilor ameninţări la adresa securităţii şi vom sprijini acţiunile vizând implementarea totală a condiţiilor impuse de către ONU Irak-ului pentru dezarmarea sa. Vă rog să acceptaţi, domnule Preşedinte, urările mele de succes deplin în misiunea Excelenţei Voastre, pe care suntem gata să o sprijinim. 

Domnule Procuror General al Parchetului Naţional Anticorupţie, Doamnelor şi domnilor, Bilanţul Parchetului Naţional Anticorupţie constituie un prilej de reflecţii şi concluzii atât pentru cei ce lucrează în Parchetul Naţional Anticorupţie, cât şi pentru toţi cei chemaţi să concure la îndeplinirea obiectivelor sale. Prezenţa la această reuniune a şefului statului, a premierului şi miniştrilor justiţiei şi de interne este un semnal politic privind importanţa pe care o acordăm activităţii Parchetului Naţional Anticorupţie. A trecut practic o jumătate de an de la organizarea şi intrarea în funcţiune a Parchetului Naţional Anticorupţie, instituţie nouă, care trebuie şi încă va mai trebui să înfrunte greutăţile inerente începutului, cu atât mai mari, cu cât domeniul infracţional pentru combaterea căruia această instituţie a fost creată, este expresia unui dintre fenomenele cele mai nocive ale perioadei prin care trecem. Printr-o fericită coincidenţă, adunarea de bilanţ prilejuieşte şi inaugurarea sediului Parchetului Naţional Anticorupţie. Să fie într-un ceas bun! Guvernanţii vin şi pleacă, dar instituţiile statului trebuie să fie stabile şi eficiente, condiţie fără de care nu-şi pot îndeplini menirea. Parchetul Naţional Anticorupţie va trebui să-şi clădească din start activitatea pe o asemenea premisă, deoarece fenomenele de corupţie, dimensiunea şi formele lor de manifestare au impus necesitatea înfiinţării unei asemenea structuri represive, specializate. Este o experienţă relativ recentă a unor state, mai ales europene, care s-au confruntat cu acest fenomen şi care s-a impus şi în ţara noastră datorită vulnerabilităţii create de complexitatea proceselor prin care trece ţara noastră. Crearea Parchetului Naţional Anticorupţie a fost bine receptată, atât pe plan naţional, cât şi internaţional. Mă refer la oamenii cinstiţi din ţară, care constituie majoritatea covârşitoare a cetăţenilor, nu şi la profitorii actelor de corupţie. Influenţa acestora din urmă este o sfidare cu care vă veţi confrunta atât dumneavoastră, cei ce lucraţi în Parchetul Naţional Anticorupţie, cât şi partenerii dumneavoastră din celelalte instituţii de stat. Ştiu că deja aţi simţit acţiunea unora dintre ei, încercările de a vă influenţa sau intimida sau de a vă obstrucţiona activitatea. Sunt sigur că veţi face faţă acestor sfidări, poate chiar şi riscurilor pe care le implică activitatea dumneavoastră. Dar, cum se spune, acesta este riscul meseriei pentru care aţi optat! O cerinţă absolut indispensabilă 
pentru succesul misiunii dumneavoastră este întărirea colaborării cu celelalte autorităţi specializate ale statului din toate domeniile - poliţie, poliţie economică şi de frontieră, unităţile de control financiar şi de control guvernamental, Curtea de Conturi, Serviciul Român de Informaţii, ca şi cu Justiţia, care trebuie să finalizeze cercetările dumneavoastră prin sentinţe judecătoreşti. Este atât datoria dumneavoastră, a Parchetului Naţional Anticorupţie, de a vă asigura o bună colaborare şi parteneriat cu toate instituţiile abilitate, dar şi datoria acestora de a vă acorda tot sprijinul. Parchetului Naţional Anticorupţie este un vârf de lance într-o bătălie ce exprimă un interes naţional şi care, tocmai de aceea, nu poate lăsa indiferent pe nimeni. În această luptă nu există neutri, autorităţi sau persoane neimplicate, deoarece cine nu luptă contra corupţiei este un aliat al ei, chiar şi prin atitudinea pasivă sau indiferentă pe care o manifestă. Din partea mea aveţi tot sprijinul. Din partea Guvernului, de asemenea. Ne întemeiem pe lege şi pe voinţa autorităţii legiuitoare. Nu se poate să nu învingem în această bătălie. Raportul dumneavoastră de activitate reflectă faptul că, într-un răstimp relativ scurt, aţi reuşit să constituiţi bazele organizatorice necesare, să stabiliţi câmpul relaţional necesar pentru ca lupta contra corupţiei să constituie expresia unei acţiuni naţionale. Bineînţeles că mai sunt multe de făcut. Din cifrele menţionate şi în raport, acţiunea 
Parchetului Naţional Anticorupţie este încă în faza de început. Chiar şi atragerea cadrelor necesare nu s-a realizat decât în proporţie de 60%. Deja au apărut unele situaţii în care anumite persoane a trebuit să fie îndepărtate din cadrul Parchetului Naţional Aticorupţie datorită lipsei lor de eficienţă. Este bine să menţineţi o exigenţă ridicată faţă de cei pe care îi angajaţi - să fie oameni de înaltă ţinută profesională şi morală. Trebuie să formăm un veritabil corp de incoruptibili, militanţi devotaţi pentru respectarea legii. Rog şi instituţiile partenere să sprijine Parchetul Naţional Anticorupţie în recrutarea unor oameni de calitate. Înţeleg unele reticenţe. Nimeni nu se desparte cu plăcere de lucrători destoinici. Dar constituirea unui Parchet Naţional Anticorupţie eficient este o datorie comună. Ca orice fenomen social, corupţia nu se manifestă în mod egal peste tot. Sub umbra clandestinităţii, el loveşte îndeosebi în activităţile şi sectoarele cele mai vulnerabile. În ultimă analiză, corupţia există datorită unor mentalităţi formate de-a lungul vremurilor. Setea maladivă de îmbogăţire a căpătat accente stridente în ultima vreme. Este pentru mine chiar uluitoare temeritatea unora în încălcarea legalităţii - la ce riscuri îi împinge lăcomia! Efectele lor le resimţim cu toţii ca un atentat la efortul general al întregii noastre societăţi, mai ales pentru edificarea unei economii de piaţă durabile, care să permită integrarea ţării noastre în Uniunea Europeană. Corupţia se manifestă, în general, în toate domeniile, dar la noi s-a dovedit a fi foarte prezentă în sistemul financiar-bancar, în organizarea unor licitaţii, în privatizarea societăţilor comerciale, în sectorul bugetar şi în comerţ. Din păcate, corupţia a cuprins şi aparatul de stat (vamă, poliţie, justiţie, Garda Financiară, corpurile de control ale ministerelor, organe de inspecţie), care pun sub semnul întrebării capacitatea unor instituţii de a participa efectiv la lupta împotriva corupţiei. Corupţia se împleteşte de cele mai multe ori cu criminalitatea organizată. Sume uriaşe de bani provenite din infracţiuni sunt reciclate, spălate, dându-li-se apoi o aparenţă legală, iar marii corupţi devin nişte oameni “respectabili”. Pentru a combate corupţia nu este suficientă acţiunea unei singure structuri anticorupţie, cum este cea a Parchetului Naţional Anticorupţie. Această structură nu va fi în măsură, singură, să combată corupţia şi să-i înlăture cauzele. Potrivit legii, procurorul este organ 
de urmărire penală. Aceasta înseamnă, în principal, că procurorul trebuie sesizat de toate structurile statului cu atribuţii în domeniu. Din păcate, o vreme s-a aşteptat înfiinţarea acestui parchet şi o bună bucată de vreme nu s-au instrumentat prea multe cauze penale. Fapte penale comise cu mulţi ani în urmă au rămas nefinalizate. Trebuie luate măsuri pentru ca instituţiile statului care au în evidenţă dosare de corupţie nefinalizate să trimită deîndată Parchetului Naţional Anticorupţie acele dosare care intră în competenţa acestuia, luând şi măsuri împotriva celor ce au tergiversat cu bună ştiinţă finalizarea lor. Obiectivul cel mai important al Parchetului Naţional Anticorupţie trebuie să fie identificarea şi sancţionarea marii corupţii, cu precădere a structurilor de corupţie organizate, precum şi a legăturilor externe dintre criminalitatea transfrontalieră şi corupţia internă. Este necesară elaborarea unor strategii de lungă durată pentru determinarea şi anihilarea reţelelor infracţionale, îndeosebi a componentelor economice pe care se întemeiază asemenea reţele, precum şi cooperarea eficientă între procurori, ofiţeri de poliţie judiciară şi corpul specialiştilor de care dispuneţi. Acţiunea dumneavoastră este, de asemenea, determinată de calitatea informaţiilor structurilor din amonte - mai ales poliţie şi organe de control financiar. Lipsa informaţiilor din partea acestora sau inundarea cu cazuri minore reduce eficienţa şi a Parchetului Naţional Anticorupţie. De aceea, 
fac apel la conducerile acestor instituţii să cupleze activ şi eficient la obiectivele Parchetului Naţional Anticorupţie. Succesul dumneavoastră este şi al partenerilor. Eşecul dumneavoastră este şi al lor - şi aşa vom judeca lucrurile! Nu veţi putea învinge în această luptă complicată, fără asigurarea credibilităţii necesare, cerinţă generală pentru orice autoritate publică, dar cu atât mai imperioasă, în domeniul dumneavoastră de activitate. Aceasta impune ridicarea necontenită a nivelului de pregătire a cadrelor. Se impune eliminarea unor stângăcii, cum a fost în cazul directorului Bibliotecii Centrale. Va trebui să finalizăm mai rapid şi să fim foarte scrupuloşi în finalizarea unor proiecte de legi - privind incompatibilităţi, declararea şi justificarea averilor demnitarilor, ca şi completări şi precizări noi la legea privind Parchetul Naţional Anticorupţie. Am remarcat în raportul dumneavoastră rezultatele pe care le-aţi obţinut şi consider că ele sunt un început promiţător, deşi cele mai importante dosare pe care le aveţi în lucru nu au fost finalizate. Este absolut necesar ca investigaţiile pe care le faceţi să fie complete, imparţiale, aprofundate, astfel încât să justifice în faţa instanţelor judecătoreşti soluţiile la care aţi ajuns. Cred că este un început bun şi promiţător. Vă urez succes în activitatea viitoare. 

Onorată asistenţă, Dragi locuitori ai municipiului şi judeţului Iaşi, Dragi compatrioţi, Suntem prezenţi, la Iaşi, pentru a celebra, împreună, Ziua Unirii, sărbătoare scumpă inimii tuturor românilor. De aici, din această monumentală piaţă, îi omagiem pe toţi cei care, în urmă cu 144 de ani, au făcut din crezul şi ideile unirii o cauză comună a întregului popor român, deschizând calea unui proces care a marcat intrarea României în modernitate. Prin dubla alegere ca domn, în 1859 - 5 ianuarie, la Iaşi, 24 ianuarie la Bucureşti -, a lui Alexandru Ioan Cuza, s-au pus bazele statului naţional român modern. Cele două Principate româneşti, Moldova şi Muntenia şi-au dat mâna formând o singură patrie, România. Era triumful unor aspiraţii şi zbateri de veacuri pe care revoluţia de la 1848 le conştientizase până în cele mai adânci straturi populare. Nu întâmplător, de aceea, toţi, sau aproape toţi fruntaşii unionişti de la 1859, au fost unii şi aceiaşi cu fruntaşii paşoptişti; şi-au exersat ideile şi convingerile în revoluţie pentru ca apoi să pună umărul, ca oameni de stat, la înfăptuirea lor, să gândească şi să realizeze, împreună, mari proiecte şi reforme de modernizare a ţării. N-a fost uşor: înfăptuirea unirii ca şi realizarea scopurilor ei fundamentale, în primul rând aşezarea în noi structuri - politice, administrative, economice, culturale, diplomatice şi militare a vieţii noului stat - au avut de înfruntat nenumărate presiuni interne şi externe. Întotdeauna în asemenea momente cruciale apar dispute de interese şi orientări contrarii. Dar aceasta poate că este însăşi legea naturală a evoluţiei. Legea morală, legea politică se exprimă prin raţiunea progresului, iar Unirea, “România primei uniri” - cum a mai fost denumit actul de acum 144 de ani - s-a înfăptuit în temeiul acestei raţiuni. Prin unire am izbutit să ne sincronizăm mersul cu statele europene dezvoltate şi să defrişăm lungul drum al recuperării unora dintre decalajele acumulate. Începea, aş putea spune în termenii de azi, o tranziţie pe parcursul căreia un alt mare act potenţator de energii în toate planurile vieţii materiale şi spirituale avea să fie Marea Unire de la 1 decembrie 1918, desăvârşind statul naţional unitar. Unirea a fost, pentru România, factorul coagulant şi totodată factorul motor al societăţii. Noi o evocăm astăzi nu doar ca pe un moment de referinţă, ci şi ca pe un prilej de a desprinde învăţăminte. Din anumite puncte de vedere, se poate spune că tot aşa cum actul unirii şi prefacerile 
rapide care i-au urmat şi-au avut izvorul în Revoluţia de la 1848, renaşterea şi modernizarea României de astăzi îşi au originea în Revoluţia din decembrie 1989. Unire acum 144 de ani, integrare europeană şi euro-atlantică azi - iată două capete de pod peste care se întinde un impresionant arc de timp ! Un consens popular, odinioară, pentru unire, un larg consens, azi, pentru aceste procese moderne în care, la finele anului trecut, la Praga şi, respectiv, Copenhaga, România a obţinut un nou statut: accederea în Organizaţia Nord-Atlantică şi reunirea cu familia ţărilor europene. Sunt paşi esenţiali pe care, cu toate greutăţile tranziţiei - care din păcate apasă pe umerii celor mulţi - societatea românească i-a făcut din convingere şi cu bună credinţă. Meritul este, în primul rând, al acestei Românii profunde şi reale pe care o formează cei mulţi, al societăţii în ansamblul său, al tuturor forţelor politice care se regăsesc, prin fapte, în consensul general. Actul unirii, în secvenţele ei din 1859 şi 1918, a dat românilor o binemeritată speranţă. Revoluţia din decembrie 1989 a resuscitat această speranţă şi i-a conferit valoarea unei adevărate redeşteptări. De fapt, o privire sintetică asupra istoriei, ne arată că şi atunci, ca şi acum, la mai bine de un deceniu de la fiecare dintre cele două momente revoluţionare - 1848, cu Unirea care i-a urmat, şi 1989, cu noile orizonturi pe care le-a deschis, România a intrat într-o perioadă de prefaceri şi consolidări de substanţă. Şi 
atunci, ca şi acum, dezideratul unităţii, al solidarităţii naţionale şi sociale a fost şi va rămâne mereu actual. Fără un ideal, fără un nou proiect de viitor, fără o mare speranţă unificatoare, o naţiune îşi pierde coerenţa şi cade pradă sfâşierilor interne, generate de confruntarea intereselor înguste şi a egoismelor. Lecţia istoriei este fără echivoc: cine se rupe de idealurile revoluţiei, de interesele naţionale, ale celor mulţi, riscă - din păcate pe seama şi în contul societăţii - să facă paşi în gol, contraproductivi. Azi, suntem pe un segment evolutiv în care normalitatea construcţiei democratice, economice şi sociale trebuie să câştige în adâncime şi să se resimtă, în timp, la nivelul condiţiei de viaţă a cetăţenilor. Avem multe de făcut, în primul rând pentru a creşte performanţa economiei, dar şi pentru a eficientiza statul şi instituţiile sale, pentru a combate corupţia şi birocraţia, pentru a ne organiza şi moderniza după rigorile spiritului comunitar european. Ne-am dobândit identitatea prin unire şi tot prin unire trebuie s-o ducem mai departe, intrând în lumea unor noi competenţe, a unor noi deprinderi şi exigenţe. De aceea mesajul meu de Ziua Unirii este unul de îmbărbătare şi de îndemn la solidaritate şi responsabilitate. Şansele de azi sunt premizele succeselor de mâine. Să nu le risipim! Cred că am recâştigat încrederea în noi, am recâştigat speranţa. Să consolidăm speranţa renăscută prin a fi mai uniţi, mai respsonsabili, mai eficienţi, mai performanţi. Tuturor, cele mai bune gânduri şi urări de bine. La mulţi ani! 

Domnule Decan al Corpului diplomatic, Domnilor preşedinţi ai Senatului şi Camerei Deputaţilor Domnule Prim-ministru, Onoraţi membri ai Corpului diplomatic, Doamnelor şi domnilor, Am deosebita plăcere şi onoare să mă adresez dumneavoastră cu prilejul tradiţionalei întâlniri de la început de an. Prezenţa dumneavoastră aici este un semn al bunelor relaţii existente între România şi ţările dumneavoastră. Doresc să vă adresez călduroasa urare de “La Mulţi Ani!” şi să vă mulţumesc pentru eforturile pe care le faceţi în favoarea dezvoltării şi consolidării relaţiilor între ţările pe care dumneavoastră le reprezentaţi la Bucureşti şi ţara noastră. Apreciez munca reprezentanţilor diplomatici, care este una tot mai complexă şi mai dinamică, în acord cu noile realităţi şi cu noile misiuni care revin statelor şi comunităţii internaţionale. Împărtăşim cu toţii aceleaşi valori: democraţie, respectul drepturilor şi libertăţilor cetăţeneşti, al identităţilor minoritare, toleranţa. Credem cu toţii că soluţiile statornice pentru rezolvarea crizelor pot fi găsite doar prin dialog şi cooperare, nu prin confruntare. Avem cu toţii aceleaşi obiective: să ne dezvoltăm în pace şi în stabilitate, să asigurăm securitatea şi prosperitatea naţiunilor noastre, să facem faţă sfidărilor globalizării şi ale progreselor tehnologice, să păstrăm sănătatea planetei. România şi-a construit în timp o politică externă care, servind interesele naţionale, a căutat în acelaşi timp să nu contrapună conflictual aceste interese celor ale vecinilor săi. Mai mult chiar, am participat activ la edificarea principiilor, instituţiilor şi valorilor care stau la baza actualei ordini internaţionale, elemente centrale ale acţiunii în favoarea unei lumi mai bune, mai drepte şi mai sigure pentru toţi cetăţenii planetei. În eforturile noastre nu am fost singuri. România a avut în decursul timpului susţinători fideli ai acţiunilor sale, fără de care multe dintre realizările ei s-ar fi înfăptuit cu mari greutăţi şi sacrificii sau ar fi fost de-a dreptul imposibile. Recunosc cu plăcere printre dumneavoastră o serie de prieteni entuziaşti ai României, care au susţinut cu putere şi fără condiţii cauza României în lume. Vă suntem recunoscători şi vă asigurăm, aşa cum asigur pe toţi prietenii şi partenerii României, că eforturile dumneavoastră sunt înţelese şi apreciate de poporul român. Onorat auditoriu, Doamnelor şi domnilor, Anul 2002 a fost un an fast pentru România, atât în planul politicii interne, cât şi în planul 
politicii externe. Eforturile din perioada post-decembristă, sacrificiile şi suferinţele inerente proceselor ample de reformare a economiei şi societăţii româneşti, toate acestea încep să-şi arate roadele. Economia românească a crescut cu circa 5% în termenii produsului intern brut, în condiţiile menţinerii echilibrelor macroeconomice, ale încadrării deficitului bugetar în limitele convenite cu Fondul Monetar Internaţional şi ale scăderii deficitului balanţei de plăţi externe. Politicile economice sănătoase şi eforturile conjugate ale Guvernului şi ale Băncii Naţionale a României au condus la scăderea semnificativă a inflaţiei, urmată de scăderea dobânzilor la credite. Şomajul s-a stabilizat şi există semne că, o dată cu relansarea economică, el va scădea în acest an şi în anii următori. Dorim ca prin măsurile pe care le-a luat şi le va lua Guvernul şi graţie susţinerii Uniunii Europene, FMI, BM, BERD şi BEI, evoluţiile pozitive din economie să continue şi să se consolideze în acest an. Principala noastră preocupare o reprezintă asigurarea suportabilităţii sociale a reformelor şi reducerea sărăciei din societatea românească. Pentru noi toţi este tot mai evidentă legătura dintre democraţie şi dezvoltare. Din această perspectivă, prioritare în planul acţiunii politice în 2003 sunt consolidarea şi întărirea democraţiei în România, implicarea mai activă a cetăţenilor şi a reprezentanţilor societăţii civile în procesul de structurare a politicilor publice. De asemenea dorim să obţinem 
un cât mai mare sprijin din partea cetăţenilor în lupta împotriva corupţiei şi birocraţiei, două rele care subminează autoritatea statului şi încrederea oamenilor în virtuţile guvernării democratice. În mesajul meu prezentat în faţa Parlamentului României am pledat pentru o “terapie de şoc” împotriva corupţiei şi am remarcat cu satisfacţie ecoul pozitiv al acestei intervenţii, sprijinul clasei politice şi al societăţii civile. Ca şef al statului, sprijin fără ezitare măsurile luate de Guvern pentru combaterea corupţiei şi pentru construirea bunei guvernări, bazate pe domnia legii şi pe respectul instituţiilor, pe reguli clare şi simple, pe transparenţă şi pe responsabilitatea factorilor politici şi administrativi. În noua sesiune a Parlamentului, care va începe în luna februarie, Guvernul intenţionează să-şi asume răspunderea pentru un pachet de legi care să ducă la o mai mare eficienţă a luptei împotriva corupţiei şi a birocraţiei. Dorim în acelaşi timp să construim o societate tolerantă, solidară, să combatem ferm orice formă de discriminare, de intoleranţă, de xenofobie şi de antisemitism, o societate care, acceptând şi integrând noul, îşi apără şi îşi îmbogăţeşte tradiţiile. Vrem să fim un exemplu de democraţie şi de stabilitate într-o zonă încă traumatizată de conflicte sângeroase, care nu şi-a găsit pe deplin liniştea şi calea spre împăcarea cu trecutul recent. Vrem să demonstrăm faptul că pacea socială, care include şi pacea etnică şi buna convieţuire este un motor, un factor important al dezvoltării economice şi al progresului social. Anul 2003 este nu doar anul consolidării creşterii economice şi al continuării în ritm susţinut a reformelor în domeniu, anul 2003 va fi anul revizuirii Constituţiei, pentru modernizarea şi dinamizarea sistemului politic românesc, pentru consolidarea şi extinderea sistemului de garanţii constituţionale în domeniul drepturilor şi libertăţilor cetăţeneşti, întărirea democraţiei, accentuarea descentralizării administrative, reflectarea viitorului statut al României de membru cu drepturi depline al Uniunii Europene şi al NATO. Vom lua toate măsurile necesare pentru întărirea capacităţii administrative a statului român şi pentru introducerea aquisului comunitar, ca parte a procesului de modernizare a României. Doamnelor şi domnilor, Anul 2002 a adus României succese importante în planul politicii externe. Ţara noastră a fost invitată oficial, cu ocazia summitului din noiembrie de la Praga, să adere la Organizaţia Tratatului 
Atlanticului de Nord, iar la Copenhaga, în decembrie, am primit o nouă “foaie de parcurs” şi un termen pentru aderarea la Uniunea Europeană: 1 ianuarie 2007. De asemenea, 2002 este anul în care românii au putut circula liberi în spaţiul Schengen, prin ridicarea obligativităţii vizelor. Aceste succese sunt privite cu luciditate şi cu responsabilitate. Urmează o perioadă decisivă pentru finalizarea acestui proces, când trebuie să ne stabilim noi priorităţi şi noi obiective, noi modalităţi de acţiune şi să acţionăm cu o mai mare determinare şi coerenţă pentru îndeplinirea angajamentelor noastre de politică externă. Constituţia României acordă şefului statului atribuţii importante în acest domeniu, fapt care îmi permite să prezint în faţa dumneavoastră obiectivele acţiunilor noastre în acest an şi în perspectivă. Ele se referă la: - accelerarea integrării în structurile europene şi euro-atlantice; - aprofundarea în continuare a relaţiilor noastre cu ţările membre ale Uniunii Europene, consolidarea parteneriatului strategic cu Statele Unite ale Americii, ca parte a procesului de întărire a legăturii noastre transatlantice, precum şi a relaţiilor cu celelalte state vest-europene şi ale familiei euro-atlantice; - adâncirea cooperării cu ţările vecine, cu cele din Europa Centrală, din Balcani şi din zona Mării Negre, care au constituit permanent un interes major pentru noi; - contribuţii la construcţia Europei Unite prin deschideri semnificative în relaţia cu partenerii estici. - dezvoltarea 
şi amplificarea legăturilor cu toate statele membre ale comunităţii internaţionale pentru consolidarea climatului de cooperare, a aspiraţiilor comune, a valorilor democraţiei, libertăţii şi solidarităţii; - participarea activă la toate iniţiativele şi formele de combatere a terorismului internaţional, a cauzelor şi consecinţelor acestuia; Ca ţară central-sud europeană, ca membră NATO şi viitoare membră a Uniunii Europene, România îşi va asuma mai multe responsabilităţi în zona sa geografică, pentru a-şi onora rolul de contributor la stabilitatea şi securitatea europeană. Dorim să participăm activ la efortul de definire a principiilor care vor sta la baza reformelor instituţiilor Uniunii Europene. Extinderea şi primirea de noi membri este un proces ireversibil. România, ca viitoare membră cu o pondere semnificativă în noua construcţie europeană, este pregătită să contribuie la identificarea soluţiilor şi proiectelor celor mai potrivite ca răspunsuri la aceste probleme. Românii simt, mai puternic decât oricând, că sunt parte a procesului construcţiei europene. Prin acordarea dreptului de liberă circulaţie în spaţiul Schengen, frontierele estice ale României au devenit practic frontierele estice ale Uniunii Europene. Ne vom îndeplini cu seriozitate şi hotărâre angajamentele asumate şi vom lua noi măsuri de securizare a frontierelor, pentru a combate imigraţia ilegală, traficul de oameni şi de stupefiante, de arme şi spălarea de bani. Vom colabora strâns cu partenerii noştri europeni, cărora le mulţumim, şi cu această ocazie, pentru ajutorul acordat în reformarea instituţiilor de control al frontierelor şi în introducerea unor proceduri adecvate acestui scop. România consideră că NATO rămâne în actuala conjunctură internaţională cea mai puternică şi mai credibilă structură de securitate colectivă. Ne-am propus ca până în 2004 să semnăm Tratatul de la Washington, care va finaliza procesul de aderare la NATO şi ,în acelaşi an, să încheiem negocierile de aderare la Uniunea Europeană. Pe acest din urmă subiect am propus forţelor politice parlamentare negocierea şi semnarea unui pact de înţelegere şi acţiune solidară, în sprijinul aderării la Uniunea Europeană. Recrudescenţa terorismului internaţional obligă comunitatea internaţională să ia serios în considerare realităţile care pot da naştere violenţelor sociale şi unor viitoare focare de instabilitate: sărăcia, lipsa educaţiei, a unor îngrijiri medicale adecvate, imposibilitatea accesului la resurse esenţiale, precum 
apa, hrana, energia. Problema subdezvoltării este una reală şi urgentă, şi trebuie ca împreună să găsim soluţii raţionale şi resurse pentru micşorarea decalajelor de dezvoltare. Reuniunea de la Johannesburg dedicată problemelor dezvoltării durabile a fost o bună oportunitate pentru a acţiona solidar în direcţia reducerii sărăciei în lume. De asemenea, cred că Sesiunea specială a ONU dedicată problemelor copiilor a contribuit la efortul de construire a unei lumi mai prospere şi mai echitabile, în special pentru tânăra generaţie. Evoluţiile din ultimii ani pe scena mondială pun în evidenţă necesitatea reformării instituţiilor cu vocaţie globală, cât şi pe cea a reglementării proceselor de mondializare economică. România este gata să-şi asume responsabilităţi şi să contribuie activ la acest proces de definire a conţinutului reformelor necesare acestor instituţii. Politica externă a României este una activă şi nediscriminatorie. Dorim să avem relaţii bune cu toate ţările, indiferent cărui spaţiu geografic aparţin ele. Important este să privim cu seriozitate viitorul şi să acţionăm cu bună credinţă în respectarea principiilor dreptului internaţional şi a angajamentelor asumate. România dezvoltă un parteneriat strategic cu Statele Unite ale Americii; amplificarea şi consolidarea lui în plan politic, economic şi militar constituie o prioritate a politicii externe româneşti. Recenta vizită la Bucureşti a Preşedintelui George W. Bush a constituit pentru noi o confirmare a bunelor 
relaţii româno-americane, un îndemn şi o susţinere pentru continuarea reformelor şi pentru consolidarea democraţiei. Vom consolida şi mai mult în acest an proiectele în plan bilateral cu partenerii noştri europeni care ne-au susţinut consecvent şi energic aspiraţiile noastre de integrare europeană şi euro-atlantică. Am omagiat cu satisfacţie aniversarea a 40 de ani a Tratatului franco-german de la Elysee care a deschis calea demarării procesului de construire a Europei Unite. Dorim să exprimăm mulţumiri statelor care au exercitat Preşedinţia Uniunii Europene, ca şi Comisiei Europene, cu care am conlucrat cu succes în ultimii doi ani. Suntem încrezători în succesul preşedinţiilor elenă şi italiană a Uniunii Europene în acest an decisiv pentru intensificarea negocierilor noastre de aderare. Vom susţine “politica uşilor deschise”, care va permite în viitor aderarea unor noi ţări la NATO şi la Uniunea Europeană. Am în vedere, mai ales, unele state din imediata noastră vecinătate, a fostului spaţiu iugoslav şi alte state din regiune. Cred, de asemenea, că integrarea Turciei în Uniunea Europeană va avea în viitor un impact pozitiv semnificativ. Vom acorda atenţie intensificării acţiunilor privind normalizarea deplină a relaţiilor cu Federaţia Rusă, Ucraina şi Republica Moldova. Totodată, vom consolida relaţiile noastre cu ţările din spaţiul caucazian, al Mării Caspice, cu ţările din Orientul Apropiat şi Nordul Africii, ca şi revigorarea relaţiilor tradiţionale cu ţări din Asia, America Latină, Africa, Oceania. Dorim să facem mai mult pentru românii din afara graniţelor şi ne considerăm obligaţi să-i ajutăm să-şi conserve şi să-şi îmbogăţească identitatea culturală şi naţională, rămânând în acelaşi timp cetăţeni leali ţărilor lor. Doamnelor şi domnilor, Permiteţi-mi să închei această alocuţiune mulţumind încă o dată şefilor de stat şi de guvern care au transmis felicitări şi mesaje cu prilejul Zilei Naţionale a României şi a Anului nou. Sunt sigur că relaţiile de cooperare existente între România şi ţările pe care le reprezentaţi la Bucureşti se vor dezvolta armonios în următorii ani. Acest lucru este în beneficiul popoarelor noastre, al păcii şi colaborării internaţionale. Urez popoarelor dumneavoastră să se bucure de cât mai multă pace, prosperitate şi fericire. Vă urez dumneavoastră personal sănătate, îndeplinirea tuturor dorinţelor şi succes deplin în activitatea dumneavoastră diplomatică. Vă mulţumesc pentru atenţie! 

Domnilor ambasadori ai Republicii Franceze şi ai Republicii Federale Germania, Distinşi invitaţi, Doamnelor şi domnilor, Dragi prieteni români, francezi şi germani Mă bucur să mă aflu aici, alături de dumneavoastră, şi vă mulţumesc tuturor că aţi răspuns invitaţiei mele de a reflecta împreună asupra semnificaţiei unui eveniment crucial în istoria construcţiei europene : semnarea acum 40 de ani a Tratatului de la Elysee, între Franţa şi Germania. Istoricul italian Leo Valiani spunea: “Secolul 20 demonstrează că victoria idealurilor de justiţie şi de egalitate este întotdeauna efemeră, dar şi faptul că, dacă reuşim să ne păstrăm libertatea, putem relua totul de la capăt... Nu trebuie să disperăm, nici chiar în cele mai disperate situaţii.” “Secolul extremelor”, aşa cum îl numea Eric Hobsbawm, a fost marcat de atâtea momente tragice, încât mulţi şi-au pierdut speranţa. Dacă Europa a reuşit să supravieţuiască încercărilor şi grozăviilor celor două războaie calde şi ameninţărilor holocaustului nuclear din perioada războiului rece este graţie atât faptului că, într-un fel sau altul, am reuşit să ne păstrăm suficientă libertate pentru a putea lua totul de la început, cât şi existenţei unor vizionari, care au reuşit să proiecteze un viitor continentului nostru, dincolo de confruntări şi de cortine de fier. Franţa şi Germania, prin mărimea, forţa lor intelectuală, puterea lor militară şi industrială, au fost, în epoca modernă, doi dintre actorii principali de pe scena politică europeană şi internaţională. Naţiuni inovatoare, care au dat lumii adevărate genii ale creaţiei intelectuale şi materiale, dinamice, adevărate modele pentru celelalte naţiuni europene, ele au trebuit să se înfrunte fraticid de trei ori în mai puţin de un secol, pentru a-şi da seama că ceea ce le uneşte şi le aseamănă este mai puternic decât ceea ce le desparte şi le deosebeşte. Conştiinţa existenţei acestei comunităţi de valori, interese şi obiective a făcut posibil procesul reconcilierii franco-germane, consfinţit şi de Tratatul de la Elysee, semnat la 22 ianuarie l963 de preşedintele Charles de Gaulle şi de cancelarul federal Konrad Adenauer. Privind retrospectiv, nu credem că a fost nici simplu, nici uşor. Rănile trecutului nu se vindecă atât de repede, mai ales dacă ele aduc atingere demnităţii naţionale. Înfrângerile pe câmpul de luptă, milioanele de vieţi tinere pierdute în încleştări de o violenţă fără egal au fost tot atâtea obstacole în calea reconcilierii franco-germane. Dacă popoarele 
francez şi german au reuşit să treacă peste toate obstacolele, acest lucru se datorează dorinţei lor sincere de a pune capăt ororilor războiului şi asumării responsabilităţilor pe care le au faţă de viitorul lor şi al continentului european, voinţei de a nu mai repeta erorile trecutului. Reconcilierea este, ca şi istoria dealtminteri, înainte de toate opera oamenilor. Tratatul de la Elysee ar fi rămas un simplu document dacă milioane de francezi şi de germani nu ar fi transformat în fapte de zi cu zi prevederile lui: înfrăţiri între oraşe, schimburi de tineri, o viziune comună asupra predării istoriei in şcoli, un post de televiziune comun - ARTE, cooperarea economică, dorinţa sinceră de a se înţelege, de a se apropia, de a-şi construi împreună viitorul. Tratatul de la Elysee a adus Europei un exemplu de exercitare în comun a unor atribuţii ale suveranităţii naţionale, element-cheie al construcţiei europene. În acest fel se înlăturau multe dintre temerile legate de pierderea identităţilor şi a specificităţilor naţionale, care puteau încetini sau chiar întrerupe procesul de edificare a Uniunii Europene. Cuplul franco-german a devenit astfel motorul acestei uimitoare “aventuri” europene, care ne duce către unificarea paşnică a continentului. El a rezistat la proba timpului, şi continuă să fie piatra unghiulară a lărgirii Uniunii şi extinderii ei spre Est. Doamnelor şi domnilor, România este legată de o veche şi profundă prietenie atât de Franţa, cât şi de Germania. Unirea Principatelor 
a avut sprijinul Franţei, ne-am cucerit independenţa de stat, în 1877, sub domnia unui principe german, Carol I, şi am avut sprijinul Franţei în desăvârşirea Marii Uniri, în 1918. Intelectualii români s-au format atât în Franţa, cât şi în Germania. Pe teritorul României s-a dezvoltat o puternică şi originală cultură, cea a saşilor şi svabilor, care-şi are izvoarele în Germania. Românii îi iubesc în egală măsură pe Balzac şi pe Baudellaire, ca şi pe Goethe şi Rilke. Legăturile noastre cu occidentul nu au putut fi întrerupte nici de Cortina de Fier, nici de paranoia unui regim totalitar prăbuşit în autarhie, nici de alte vitregii ale istoriei. Faptul că Germania şi Franţa au rămas libere, că au oferit lumii exemplul reconcilierii lor, ne-a permis şi nouă să o luăm de la capăt în decembrie 1989. Nu ne-a fost uşor, dar ne-ar fi fost şi mai greu fără sprijinul ferm şi consistent al Franţei şi al Germaniei, cărora le suntem recunoscători şi le mulţumim că au fost alături de noi atunci când am avut nevoie. Le mulţumim de asemenea pentru faptul că astăzi putem circula liberi în Spaţiul Shengen, că am fost invitaţi să aderăm la NATO şi că negociem aderarea la Uniunea Europeană. România aparţine Europei, prin istorie, geografie, moştenire culturală, valori şi tradiţii, mod de a se raporta la realităţi şi prin felul în care înţelege să-şi asume responsabilităţile care îi revin în procesele care au loc pe continentul nostru. Suntem europeni şi prin felul în care am înţeles să contribuim la rezolvarea crizelor din fosta Iugoslavie, să luptăm împotriva ameninţărilor terorismului internaţional. În egală măsură suntem europeni prin modul în care acţionăm în plan intern pentru protejarea şi afirmarea identităţilor minorităţilor naţionale, pentru rezolvarea crizelor prin dialog şi căutarea consensului, respectând demnitatea tuturor cetăţenilor României şi neacceptând nici-o formă de discriminare. Reconcilierea franco-germană a fost exemplul pe care l-am urmat în rezolvarea contenciosului româno-maghiar, care deşi are alte cauze şi determinări, trebuia să-şi găsească o soluţionare trainică şi de durată. România şi Ungaria au lăsat trecutul în seama istoricilor, construiesc un prezent paşnic şi lucrează la edificarea unui adevărat parteneriat strategic, pentru reuşita integrării lor europene şi euroatlantice. Încrederea se construieşte greu, dar se poate pierde foarte uşor. De aceea este important pentru noi toţi să ne cunoaştem mai bine, să participăm la cât mai multe proiecte 
comune, să ţesem o adevărată reţea de legături în cele mai variate domenii. România este din ce în ce mai mult angrenată în astfel de proiecte, atât cu Franţa şi Germania, cât şi cu Ungaria. Dorim să ne adresăm cu precădere tinerilor, să construim o cultură a dialogului şi a toleranţei, a acceptării deosebirilor, dar şi o conştiinţă a valorilor comune, a afirmării unei cetăţenii europene, de care avem motive să fim mândri. Sămânţa sădită de Tratatul de la Elysee a rodit şi naţiunile dumneavoastră pot fi mândre de ceea ce au înfăptuit în aceşti 40 de ani. Franţa şi Germania au generozitatea să pună experienţa lor comună şi beneficiile reconcilierii în slujba viitorului Europei, şi merită recunoştinţa noastră. Doresc să închei exprimându-mi convingerea că Secolul 21 va fi Secolul Europei Unite ca model al globalizării în favoarea tuturor cetăţenilor lumii şi ca factor al păcii şi stabilităţii. Îmi exprim, totodată, încrederea în consolidarea prieteniei cu Franţa şi Germania şi a conlucrării noastre benefice în cadrul Uniunii Europene. 

Onorat auditoriu, Am deosebita onoare şi marea bucurie să adresez un cald salut participanţilor la această veritabilă sărbătoare a României, care şi-a recâştigat dreptul de a vorbi cu voce proprie în familia naţiunilor libere ale Europei. Acum opt decenii, la îndemnul a doi dintre cei mai străluciţi savanţi şi directori de conştiinţă pe care i-a avut România - istoricul Nicolae Iorga şi arheologul şi istoricul antichităţii Vasile Pârvan - aici , în cetatea eternă, la însuşi izvorul romanităţii, se întemeia Şcoala Română din Roma. După un deceniu de prodigioasă existenţă, ea îşi dobândea şi un local pe măsura importanţei conferite de statul care o crease. Izvorât din talentul unuia dintre cei mai importanţi arhitecţi români, Petre Antonescu, acest edificiu a rămas, până astăzi, cea mai impunătoare creaţie a arhitecturii româneşti din afara graniţelor ţării. Realizarea şi inaugurarea ei, la 20 ianuarie 1933, exact acum 70 de ani, nu ar fi fost desigur posibilă fără sprijinul fratern, material şi moral al Italiei şi fără extraordinara solidaritate a savanţilor peninsulari care au contribuit la împlinirea visului iluştrilor Nicolae Iorga şi Vasile Pârvan. Cinstim astăzi cu recunoştinţă memoria acestor personalităţi ale spiritului românesc şi european, precursorii unei autentice “Europe a sufletului european”, pe care au prefigurat-o prin acţiunea lor neobosită pe tărâm spiritual şi ştiinţific. Şcoala Română din Roma şi impozantul edificiu ce poartă înscrisă pe frontispiciu denumirea de Accademia di Romania au avut, de la bun început, o dublă menire. Ea urma să afirme şi să demonstreze, prin însăşi prezenţa sa în Cetatea Eternă, un adevăr pe care ţin să-l reamintesc în acest moment aniversar: acela că dacă naţiunea şi cultura italiană s-au născut pe însăşi vatra romanităţii universale, pentru naţiunea şi cultura poporului latin din Carpaţi, de la Dunărea de Jos şi Marea Neagră, conştiinţa originii romane şi limba au fost temelie a identităţii, nerv vital al acţiunii istorice şi al creativităţii spirituale. Noi, românii, am fost şi am rămas singurii neolatini care ne-am menţinut numele de romani. Unică insulă latină într-un ocean de alte seminţii, ne-am păstrat miraculos limba. În vacarmul unui mileniu de migraţii, nici unul dintre ocupanţii efemeri nu a reuşit să înlocuiască “sigiliul Romei”, ca să citez o celebră formulă a marelui Nicolae Iorga. Din tot acel timp care ne lipseşte din cronici, s-a păstrat cel mai impunător şi revelator document: continuitatea calităţii 
noastre de moştenitori şi de urmaşi ai colonilor lui Traian şi voinţa neclintită de a le vorbi din tată în fiu limba. Aşa ne descoperea în secolul al XV-lea Nicolae de Modrussa, colaboratorul Papei Pius al II-lea, adică al marelui umanist Enea Silvio Piccolomini, pe vremea când Ştefan cel Mare ţinea piept asaltului Asiei asupra civilizaţiei europene. El certifica adevărul că românii vorbeau “ab incunabulis” limba latină. În perioada interbelică, Şcoala Română din Roma şi publicaţiile ei, Ephemeris Dacoromana şi Diplomatarul italicul, redactate integral în italiană, s-au impus în peisajul cultural-ştiinţific al epocii. Noua instituţie, care îşi ocupa locul alături de cele mai vechi ale altor ţări, a avut şi un alt nobil ţel: să formeze intelectuali de clasă europeană, dar însufleţiţi de ethosul românesc, care să-şi completeze pregătirea adusă de acasă în confruntarea cu mirabilul spaţiu cultural italian. Din nenorocire, peste această excepţional de rodnică tradiţie inaugurată de Vasile Pârvan şi continuată de discipolii şi colaboratorii săi, s-au prăbuşit tragic avalanşele istoriei, care i-a izolat brusc pe români şi cultura lor. Timp de o jumătate de secol a trebuit să dezvoltăm o veritabilă artă a supravieţuirii şi cea mai elocventă confirmare a valorii Şcolii Române din Roma ne-o oferă constatarea că cei mai mulţi dintre arheologii, istoricii şi filologii care au jucat un rol major în această supravieţuire şi, în condiţii grele, au asigurat continuitatea ştiinţei şi 
culturii române, s-au numărat printre membrii acestei prestigioase instituţii, începându-şi cariera ştiinţifică în paginile celor două publicaţii ale acesteia. De aici pornise şi aici debutase şi genialul critic şi istoric literar George Călinescu, format în studenţie, la Bucureşti, de fondatorul italienisticii române, neuitatul Ramiro Ortiz. În felul acesta, chiar pe deasupra Cortinei de fier, Italia continua să pulseze în arterele culturii române, ajutând-o să fie pregătită pentru ziua cea mare a revenirii în matca dezvoltării sale fireşti. Festivitatea de astăzi se cuvine privită ca o relansare a acestei istorice instituţii simbolizate de elegantul edificiu în care ne aflăm. Dacă în momentul de faţă nu mai există o Şcoală Română din Roma, în schimb se păstrează între aceste ziduri spiritul ei, amintirea glorioasă din care poate răsări o nouă strălucire, un nou destin, cu roade tot atât de bogate ca în tradiţia de odinioară. Europa de astăzi nu are nevoie numai de contribuabili la tezaurele ei financiare, ci şi de contribuabili la acel indispensabil tezaur de conştiinţă europeană, de credinţă în destinul Europei, în grandoarea trecutului ei şi în tot ceea ce poate oferi ea umanităţii. Or, întreaga existenţă istorică şi spirituală a românilor, poporul latin cel mai îndelung şi mai greu încercat, îl arată pregătit şi profund motivat pentru constucţia acelei “Europe a sufletului european”, pe care o invocăm din perspectiva marilor prefaceri ale lumii de azi. La edificarea acestei “Europe a sufletului european” se va fi gândit, cred, Sanctitatea Sa Papa Ioan Paul al II-lea, atunci când a cerut Uniunii Europene să primească România pentru ca “vocea ei să se audă cu mai multă autoritate în lume”. Voi fi fericit să fac tot ce îmi stă în putinţă pentru ca de aici, din această simbolică Academie a României, vocea culturii şi ştiinţei româneşti să devină o componentă a Europei mileniului al treilea al “erei creştine”, al acelei ere instituite aici, la Roma, acum un mileniu şi jumătate, de daco-romanul de la Marea Neagră, Dionisius Exiguus. Vă mulţumesc! 

Domnule Preşedinte Bouteflika, Distinşi participanţi, Doamnelor şi domnilor, Doresc să încep prin a-mi exprima satisfacţia faţă de posibilitatea pe care o am, aceea de a contribui la consolidarea şi dezvoltarea relaţiilor româno-algeriene prin convorbirile pe care le-am avut cu domnul Preşedinte Bouteflika, cu ceilalţi responsabili politici algerieni. Voi participa la lucrările Forumului economic româno-algerian, deoarece România acordă o atenţie specială relaţiilor economice cu ţara dumneavoastră. Am abordat cu domnul Preşedinte Bouteflika o gamă largă de subiecte care privesc cooperarea româno-algeriană în plan politic, economic, cultural, cât şi evoluţiile situaţiei internaţionale, cu accent pe situaţia din Orientul Mijlociu şi pe criza irakiană. Atât România, cât şi Algeria cunosc ample procese de reformă, de transformare democratică, de deschidere spre lume. Aceste transformări necesită o nouă abordare a relaţiilor bilaterale, care să reflecte noile realităţi din ţările noastre. Am exprimat sprijinul României faţă de eforturile Preşedintelui Bouteflika şi ale Guvernului algerian de restabilire a păcii şi a concordiei civile în Algeria, de consolidare a instituţiilor statului şi de relansare economică, de edificare a unei democraţii puternice şi stabile. În cei 40 de ani scurşi de la stabilirea relaţiilor diplomatice între România şi Algeria, s-au pus bazele unui dialog politic la nivel înalt, atât la nivelul şefilor de stat şi de guvern, cât şi la nivel parlamentar. Ţările noastre au cooperat cu bune rezultate în organizaţiile internaţionale şi au poziţii identice sau apropiate faţă de multe subiecte de interes major pentru comunitatea internaţională. Am acordat, în cadrul dialogului de astăzi, o atenţie specială relaţiilor noastre economice, care au cunoscut o scădere a volumului şi a structurii în ultimii ani, după ce în 1995 au atins un maxim de 101,2 milioane de dolari. Am analizat cauzele acestor procese care nu ne pot mulţumi, cauze de natură atât obiectivă, cât şi subiectivă. Există unele inerţii, s-au rupt o serie de punţi, au dispărut unii dintre partenerii tradiţionali, ţările noastre s-au confruntat în aceşti ani cu crize economice deloc de neglijat. Dorim acum să relansăm relaţiile economice bilaterale, să identificăm noi domenii de interes comun, mai ales în domeniul petrolului şi gazelor naturale, metalurgiei, infrastructurilor de transport şi telecomunicaţii, agriculturii. Am dori să extindem cooperarea în turism, care poate fi o ramură 
economică de viitor atât în România, cât şi în Algeria. Un domeniu important al relaţiilor bilaterale trebuie să-l constituie schimburile cultural ştiinţifice, formarea profesională a tinerilor. În plan internaţional, atât România cât şi Algeria se pronunţă pentru o rezolvare pe cale paşnică, în cadrul rezoluţiilor pertinente ale ONU, a crizelor din Orientul Mijlociu şi din Irak. Combaterea terorismului este importantă pentru viitorul nostru comun. Multe dintre ţările în care îşi au originea mişcări teroriste sunt slab dezvoltate economic, sărace, cu state slabe şi corupte, cu democraţii nefuncţionale, instabile politic şi social. Asupra acestor factori favorizanţi ai terorismului trebuie să acţionăm cu prioritate, prin programe de dezvoltare pe termen lung, cu implicarea tuturor ţărilor dezvoltate. Ca membru NATO şi viitor membru al Uniunii Europene, România îşi asumă responsabilităţile care îi revin în acest domeniu şi contribuie, după puterile sale, la programele de ajutorare a ţărilor în curs de dezvoltare. De asemenea, noi milităm pentru crearea unui climat de pace şi cooperare, pentru rezolvarea crizelor prin dialog, nu prin forţă sau prin ameninţarea cu folosirea forţei. Doresc să închei, mulţumind gazdelor noastre pentru primirea făcută, pentru interesul declarat în favoarea dezvoltării relaţiilor dintre România şi Algeria şi să-mi exprim speranţa că viitorul ne va aduce mai multă pace şi prosperitate. 

Domnule Rector, Distinşi membri ai corpului profesoral, Doamnelor şi domnilor, Doresc să încep prin a vă mulţumi pentru onoarea pe care mi-aţi făcut-o acordându-mi titlul de Doctor Honoris Causa al Universităţii dumneavoastră. Văd în această decizie aprecierea preocupărilor mele constante pentru problemele cu care se confruntă economiile şi societăţile moderne, puse în faţa exigenţelor cetăţenilor lor, pe de o parte, şi în faţa constrângerilor de mediu şi de resurse finite, pe de altă parte. România şi Algeria au multe lucruri în comun, deşi sunt situate în zone geografice diferite. În primul rând, dorim să construim în ţările noastre economii de piaţă funcţionale, care să pună în valoare resursele umane şi materiale de care dispun. În al doilea rând, eşecul totalitarismelor comuniste din centrul şi estul Europei ne-a învăţat valoarea democraţiei şi nevoia de a respecta drepturile şi libertăţile cetăţeneşti. În al treilea rând, am învăţat cât de valoroase sunt cooperarea reciproc avantajoasă între naţiuni şi state, respectul identităţilor lor culturale şi naţionale. Pe această bază construim astăzi relaţii normale şi extinse între ţările şi popoarele noastre, conştienţi că numai prin cooperare şi prin deschidere putem participa activ la procesul de globalizare economică. Acest proces, cu toate limitele sale inerente şi cu toate criticile îndreptăţite care i se aduc, oferă unor ţări, precum România şi Algeria, oportunităţi importante de progres economic, tehnologic, educaţional, şansa democratizării şi modernizării societăţilor noastre. Este de domeniul evidenţei că nu mai putem aborda problemele dezvoltării economice şi sociale nici în termenii începutului de secol XIX, când capitalismul de tip industrial începea acumularea primitivă, ca mai apoi să-şi lărgească pieţele prin crearea unor imperii pe alte continente, nici în termenii capitalismului de sfârşit de secol XX, care, în căutarea profitului cu orice preţ, uită de obligaţiile sale morale şi de respectul datorat oamenilor şi mediului înconjurător. Societăţile moderne şi-au bazat ritmurile înalte de dezvoltare şi prosperitate pe folosirea ştiinţei, cunoaşterii în general, într-un mod intensiv şi, de ce să nu o spunem, adesea imoral. Şi în continuare ştiinţa şi cunoaşterea vor juca un rol central în procesul de dezvoltare al societăţii globale, care este pe cale să se nască. Ca şi accesul la bunăstare, şi accesul la cunoaştere nu este egal pentru toţi. Polarizarea socială, împărţirea lumii în bogaţi şi 
săraci este dublată acum de polarizarea educaţională şi informaţională. Iată de ce este vital pentru ţări precum România şi Algeria să-şi păstreze şi să-şi extindă sistemele publice de educaţie, să-şi dezvolte puternice sisteme de cercetare ştiinţifică şi tehnică, să beneficieze cât mai mult de oportunităţile oferite de noile tehnologii informaţionale şi de Internet. Sfidările noului secol ne obligă să regândim problemele dezvoltării, plecând de la premisa că resursele de care dispunem sunt un bun public universal şi, în virtutea drepturilor fundamentale ale omului, fiecare locuitor al planetei trebuie să aibă acces la ele. Mă refer în primul rând la apă, energie, hrană, medicamente - dar şi la educaţie sau la reţelele de comunicaţii globale. Războaiele viitorului nu vor mai fi motivate atât de ideologii sau de conflicte identitare, ci mai degrabă de accesul la resurse. Epuizarea resurselor de către naţiunile sărace, în condiţiile menţinerii unor ritmuri ridicate de creştere demografică şi a unor creşteri economice modeste va determina mari fluxuri migratoare, generatoare de noi surse de tensiuni şi stări conflictuale, de pericole mari la adresa stabilităţii şi păcii la nivel global. Nu întâmplător problemele sărăciei şi subdezvoltării, ale marilor discrepanţe economice şi sociale la scară planetară au dominat dezbaterile summit-urilor din acest an de la Monterrey şi Johannesburg. Aceste procese din lumea de azi impun reconsiderarea rolului şi locului statului în economie, plecând 
de la rolul său de regulator şi de organizator al coeziunii sociale. Totodată, s-a pus cu acuitate problema necesităţii apariţiei unor instituţii cu vocaţie universală, integrate celor existente acum în cadrul Organizaţiei Naţiunilor Unite, care să acţioneze pentru a promova reguli clare, transparente şi echitabile de funcţionare a pieţelor globale, cât şi pentru a atenua şi corecta eşecurile acestor pieţe, în favoarea ţărilor slab dezvoltate, pentru reducerea decalajelor dintre ţările bogate şi cele sărace. Abordarea problemelor sociale la scară globală ţine de drepturile şi libertăţile cetăţeneşti, de valorile democraţiei. Există o legătură directă între democraţie şi dezvoltarea economică şi socială a unei naţiuni. Nu poate exista o democraţie dezvoltată într-o ţară săracă. De acest din urmă adevăr ne lovim zi de zi. Decalajele de dezvoltare între naţiunile bogate şi cele sărace se accentuează permanent, deşi am asistat în ultimii cincizeci de ani la o dinamică fără precedent a creşterii economice la nivel mondial. Spre exemplu, în perioada menţionată, produsul global mondial a crescut de şapte ori. Într-o lume de şapte ori mai bogată, sărăcia, în loc să scadă a crescut: 2,8 miliarde de oameni trăiesc cu mai puţin de 2 dolari pe zi, iar din aceştia 1,2 miliarde trăiesc cu mai puţin de un dolar pe zi; 10.000 de copii mor zilnic doar datorită faptului că nu au acces la surse sigure de apă. Decalajele de dezvoltare nu sunt numai între Nord şi Sud, între ţările bogate şi cele sărace. Asemenea decalaje au apărut chiar şi în sânul naţiunilor dezvoltate. Multe ţări, printre care România, dar şi Algeria, obligate la o dureroasă reformă economică, se confruntă cu grave probleme generate de polarizarea socială excesivă. Într-un fel, este o întoarcere în trecut, pentru că asistăm la apariţia unor trăsături specifice acumulării primitive de capital din ţările capitaliste la începutul secolului XIX. Toate aceste evoluţii evocate aici ne duc la o singură concluzie: aceea că viitorul face din capitalul uman principala resursă a unei naţiuni. Din această perspectivă, educaţia devine o prioritate a politicilor publice promovate de guvernele responsabile şi singura şansă pentru ţările mai puţin dezvoltate de a recupera rămânerile în urmă. România a tras concluziile care se impuneau din aceste noi evoluţii şi se află în plin proces de implementare a structurilor instituţionale şi legale, precum şi de constituire a structurilor “Societatăţii informaţionale”, ca societate post-industrială, 
intelectual şi cultural-intensivă, în care creaţia intelectuală este factorul determinant de progres. Ne adresăm în primul rând educaţiei şi formării tinerilor, printr-un program care prevede dotarea şcolilor cu 500.000 de calculatoare în următorii trei ani, toate legate la Internet. Ţara dumneavoastră este un mare producător şi exportator de petrol şi de gaze naturale şi cred că în acest domeniu este reciproc benefică promovarea unei colaborări fructuoase între universităţile şi facultăţile de profil din ţările noastre şi între institutele de cercetări . Schimbările climaterice la care asistăm, nevoia protejării mediului înconjurător ne obligă să abordăm, într-o manieră cu totul nouă, exploatarea, transportul, prelucrarea şi folosirea hidrocarburilor, să investim mai mult în cercetarea privitoare la tehnologii nepoluante sau de depoluare, la reducerea noxelor. De asemenea, trebuie să ne gândim cum să exploatăm cât mai raţional resursele neregenerabile precum petrolul, să folosim tehnologii alternative şi noi surse nepoluante de generare a energiei. Acestea vor fi investiţii în viitorul nostru comun şi trebuie să le facem acum, când nu este prea târziu. Tinerii sunt, peste tot în lume, victime ale crizelor economice şi sociale, ale unor inechităţi şi chiar discriminări. În multe zone ei sunt mediul propice pentru toţi cei care doresc să abordeze de o manieră violentă şi conflictuală problemele, reale şi dureroase, cu care se confruntă societăţile moderne. Exploatarea 
potenţialului de radicalism al tinerilor este o falsă soluţie. Eu pledez pentru o educaţie în spiritul toleranţei, dialogului, cooperării, a căutării consensului. Să nu ne lăsăm influenţaţi de teorii de genul celei a ciocnirii civilizaţiilor şi să nu supraevaluăm rolul religiei în definirea identităţilor naţionale. Creştini, evrei, musulmani, budişti, toţi avem obligaţii faţă de viitor şi interese comune: să ne dezvoltăm, să trăim în pace şi prosperitate, într-un mediu curat. Doamnelor şi domnilor, Dubla mea calitate, de om politic, dar şi de inginer, mă obligă să constat că, pentru reuşita oricărui proiect, în afară de cunoştinţe şi de abilităţi de comunicare, asumarea responsabilităţii este un element determinant al succesului. Acum suntem cu toţii puşi în faţa nevoii de a ne asuma responsabilităţi în privinţa viitorului nostru comun, ca civilizaţie materială şi spirituală. Nu mai putem accepta nedreptatea ca 20% din populaţia planetei să consume peste 80% din resursele sale. Este un fapt scandalos, potenţial periculos şi profund imoral. Avem însă şi motive de optimism: societatea civilă globală, pe cale de a se naşte, se manifestă, prin organizaţiile ei, şi face presiuni pentru găsirea căilor prin care lumea noastră să devină mai echitabilă, mai curată şi mai sigură şi, evident, mai prosperă. Nu pot încheia această expunere fără a invoca faptul că sunt legat afectiv de ţara dumneavoastră. Personal, am cunoscut mulţi lideri proeminenţi ai eroicei mişcări de eliberare naţională a Algeriei. În 1956 am participat la Congresul UGENA de la Paris, unde a fost ales ca secretar general Mohamed Khemisti, devenit ulterior primul ministru de externe al Algeriei libere. În calitatea sa de secretar general al UGENA, Mohamed Khemisti a vizitat România la invitaţia mea, care atunci eram preşedinte al Uniunii Naţionale a Studenţilor. Am primit cu deosebită tristeţe vestea asasinării lui mişeleşti. El şi alţi eroi ai mişcării de eliberare algeriană rămân repere morale pentru tânăra generaţie. Vă mulţumesc încă o dată pentru distincţia pe care mi-aţi acordat-o şi pentru primirea călduroasă pe care mi-aţi făcut-o, în care văd expresia bunelor relaţii româno-algeriene. 

Distinşi participanţi, Doamnelor şi domnilor, Ca şi relaţiile politico-diplomatice româno-algeriene, relaţiile economice dintre România şi Algeria au o istorie de patru decenii şi le putem considera în acord cu nevoile şi interesele ambelor noastre ţări şi popoare. În anii â90 ai secolului trecut, ţările noastre au demarat un amplu proces de reforme economice, de transformări structurale ale aparatului productiv ale economiilor lor, pentru a răspunde mai bine cerinţelor şi legităţilor economiei de piaţă, pentru a face faţă cu succes sfidărilor procesului de globalizare. Aceste transformări au avut o serie de costuri, care s-au reflectat inclusiv în nivelul schimburilor comerciale româno-algeriene. Ca ţară care doreşte să devină membră a Uniunii Europene în 2007, România îşi orientează, în consecinţă, comerţul exterior spre piaţa integrată europeană, fără ca acest lucru să însemne neglijarea unor parteneri tradiţionali, cum este Algeria. De altfel, cu începere din decembrie 2001, Algeria are un acord de asociere la Uniunea Europeană, care oferă noi oportunităţi de dezvoltare a relaţiilor economice româno-algeriene. Declinul schimburilor comerciale bilaterale poate fi oprit şi putem relua procesul de creştere şi dezvoltare, de diversificare a acţiunilor de cooperare în producţie şi de formare a unor societăţi mixte româno-algeriene, care să valorifice potenţialul existent. Oferta românească cuprinde o gamă largă de produse competitive şi de calitate, conforme cu standardele europene, care răspund cerinţelor pieţei algeriene. De asemenea, piaţa României are un important potenţial de absorbţie pentru o serie de produse algeriene (fosfaţi, minereu de fier, petrol şi gaze, produse alimentare, proaspete şi conservate). Trebuie să gândim împreună proiecte complexe în domeniul infrastructurilor: irigaţii, căi de comunicaţii, producţia, transportul şi procesarea petrolului şi gazelor naturale, chimia şi petrochimia, dar şi în domeniul agriculturii. Există problema finanţării unor astfel de proiecte complexe, dar ea poate fi rezolvată atât în cadrul relaţiilor bilaterale, cât şi pe pieţele internaţionale de capital. România se află acum într-un proces de creştere economică susţinută. În anul 2001, PIB a crescut cu 5,3%, iar în 2002 se speră o creştere de 4,8%. Pentru 2003 există o proiecţie optimistă, de 5,1%. De asemenea, un alt factor pozitiv îl reprezintă scăderea accentuată a inflaţiei, care în 2003 se va situa în jur de 14%, faţă de 18% în 2002 şi de 30,3% în 2001. 
Comerţul exterior şi producţia industrială au avut cea mai importantă creştere în anul 2002 şi există premise pentru ca această creştere să continue şi în 2003. Guvernul României a luat o serie de măsuri importante pentru accelerarea privatizării şi pentru îmbunătăţirea climatului de afaceri, inclusiv prin combaterea viguroasă a birocraţiei şi corupţiei. Considerăm că păstrarea echilibrelor macroeconomice este o condiţie esenţială pentru continuarea creşterii economice în ritmuri înalte, necesare pentru depăşirea rămânerilor în urmă ale României faţă de ţările occidentale industrializare. România încurajează prin diverse mecanisme legale şi financiare investiţiile străine. Am creat ARIS - Agenţia pentru Investiţiile Străine în România, ca interfaţă între investitori şi mediul de afaceri şi administraţia din România. De serviciile acestei agenţii pot beneficia investitorii algerieni, care doresc să facă afaceri sau să intre pe piaţa românească. Personal, şi alături de mine Guvernul României, voi sprijini toate iniţiativele care au ca obiectiv dezvoltarea schimburilor comerciale româno-algeriene, în condiţii echitabile, precum şi reluarea unor legături tradiţionale între firme româneşti şi algeriene. Închei, mulţumindu-vă pentru atenţie şi urându-vă succes în tot ceea ce întreprindeţi pentru reuşita lucrărilor Forumului de Afaceri româno-algerian. 

Distinşi participanţi, Doamnelor şi domnilor, Doresc să vă mulţumesc pentru căldura primirii pe care mi-aţi făcut-o, în care văd expresia bunelor relaţii româno-elene, relaţii cu o lungă şi trainică tradiţie. Nu am intentia de a atinge toate problemele abordate in continutul cartii. Doresc sa subliniez doar cateva probleme legate de chestiunea integrarii si globalizarii. Ca să fac o trecere directă către conţinutul şi semnificaţia lucrării pe care o supun atenţiei cititorului grec, “Integrare şi globalizare. Viziunea românească”, doresc să reamintesc un fapt istoric incontestabil: păstrând proporţiile, civilizaţia Greciei Antice ne-a oferit primul model de “globalizare”, prin răspândirea valorilor sale politice şi culturale, dar şi prin structurarea unei anumite civilizaţii materiale, ale cărei motor şi element central a fost comerţul liber. Am putea spune că, în timp, civilizaţia umană a cunoscut valuri succesive de procese integratoare, de “globalizări” mai mult sau mai puţin extinse, mai mult sau mai puţin benefice. Globalizarea este un fenomen obiectiv, intrinsec naturii umane şi, într-un fel, legic. În fiecare etapă a lui au existat atât specificităţi, cât şi elemente comune. Elementul comun îl reprezintă nevoia de a găsi noi pieţe, de a face comerţul cât mai liber cu putinţă, de a face cât mai simplu pentru toţi accesul la resurse, mai ales la cele cu impact semnificativ asupra procesului de dezvoltare economică. O dată cu mărfurile au călătorit şi ideile, conceptele, sistemele filosofice, modelele culturale, lucru care, din perspectiva timpului lung, a avut un impact mai mare şi mai semnificativ decât simplul fapt economic. Alături de idei, progresul tehnic şi tehnologic, faptul ştiinţific, inovarea au dat dinamism şi amploare fenomenului globalizării, indiferent de momentul în care s-a desfăşurat el. Personal cred, şi titlul lucrării reflectă această credinţă a mea, că procesul a fost întotdeauna, indiferent de amploarea sa şi de motivaţii, unul integrator. Acest caracter integrator al proceselor succesive de globalizare este mai evident de la sfârşitul secolului al XVIII-lea si începutul secolului al XIX-lea. Consecinţa directă a acestor prefaceri, - în care rolul esenţial l-au jucat revoluţia industrială, ştiinţifică şi tehnică, importanţa şi forţa economică, politică şi militară a marilor state capitaliste - a fost formarea marilor imperii coloniale, ca formă a procesului de gloablizare. Integrate cu forţa şi mai puţin de bunăvoie acestor imperii, 
naţiunile în formare din Asia, Africa şi America Latină s-au integrat, asimilând treptat valori şi cunoştinţe, în sisteme economice, sociale şi politice net superioare lor, lucru care, în ciuda unor costuri adesea disproporţionat de mari în raport cu beneficiile, le-au permis să-şi reducă multe dintre decalajele de dezvoltare. De altminteri, neputinţa sau lipsa de preocupare în domeniul reducerii costurilor economice şi sociale ale integrării coloniilor din partea puterilor coloniale au constituit principala sursă de nemulţumire şi fermentul care a dus în cele din urmă la destrămarea imperiilor şi la renunţarea la folosirea politicilor imperialiste ca instrumente ale globalizării. Mi se pare că acum este, mai mult ca oricând în trecut, important să analizăm cu cea mai mare atenţie problemele cu care se confruntă economiile şi societăţile moderne, ajunse la un grad de complexitate fără precedent, ca şi soluţiile care pot să răspundă în acelaşi timp atât exigenţelor cetăţenilor şi naţiunilor, cât şi constrângerilor de mediu şi de resurse limitate. De aceea, am abordat în cartea mea problemele legate de dezvoltarea României din perspectiva integrării europene şi euro-atlantice, care se constituie într-o componentă importantă a procesului de globalizare contemporan. Este de domeniul evidenţei că nu mai pot fi abordate problemele de natură politică, economică şi socială ca la începutul secolului al XIX-lea. Nici experienţele secolului al XX-lea, pe care abia l-am încheiat, nu ne 
sunt de prea mare folos pentru viitor. Practica demonstrează că nu poţi face “grefe instituţionale” pe realităţi economice, sociale, politice şi culturale atât de diferite; că dezvoltarea economică nu se naşte din aplicarea brutală a liberului schimb, încă de la începutul procesului de transformare structurală a unei economii. Aşa zisa “terapie de şoc” nu a dat rezultatele aşteptate, aşa cum se afirmă cel mai adesea, ea nefiind decât o etapă într-un proces de lungă durată, în care sunt folosite o mulţime de alte mecanisme şi instrumente ale reformei. România este o mărturie în acest sens: liberalizarea bruscă a comerţului exterior, a preţurilor, în absenţa legilor şi a instituţiilor de reglementare a concurenţei a avut efecte devastatoare asupra economiei naţionale, a cărei capacitate concurenţială era practic neglijabilă în 1990. Am arătat în cartea mea care sunt motivele pentru care eu cred că, în materie de dezvoltare, integrare şi globalizare, secolul al XXI-lea nu va fi o repetare, la o altă scară, nici a secolului al XIX-lea, nici a secolului al XX-lea, deşi va fi influenţat atât de unul, cât şi de celălalt. Cert este însă un lucru: odată cu atacurile teroriste de la World Trade Center, problema raporturilor Nord-Sud a reintrat pe scena internaţională şi ocupă capul de afiş. Aşa cum evoluează lucrurile, trebuie să ne gândim în primul rând la modul în care putem lansa, la nivel global, şi încă urgent, un ciclu de dezvoltare şi nu unul de liberalizări suplimentare. Liberul arbitru al pieţei - extins la scară globală agraveaza discrepanţa periculoasă dintre ţările bogate şi cele sărace, ca şi polarizarea socială, în interiorul statelor. Crizele financiare din Asia, din Rusia, Brazilia şi Argentina, din Turcia, sunt concludente, demonstrând limitele şi chiar ineficienţa teoriilor monetariste. Remarc de aceea cu satisfacţie faptul că anul 2002 a oferit unele motive de speranţă prin modul responsabil de abordare a probelmelor dezvoltării în cadrul summiturilor de la Monterrey şi Johannesburg. Necesitatea introducerii unor corective funcţionării pieţii mondiale a apărut ca o cerinţă stringentă a zilelor noastre. Realitatea a impus nevoia de a recunoaşte dreptul statului de a interveni în economie, ca parte a soluţiei la problemele dezvoltării şi globalizării, ca şi urgenţa constituirii unui cadru instituţional la nivel global pentru a reglementa funcţionarea pieţelor mondiale şi a corecta discrepanţele de dezvoltare induse de acestea, lucru care ar fi în favoarea 
celor mai slab dezvoltaţi. Se poate spune că redescoperirea statului este un al doilea element fundamental care marchează acest început de secol XXI. Este vorba de statul organizator al coeziunii sociale, statul reglator, statul arbitru, şi nu statul actor economic. Această redescoperire a statului reabilitează serviciul public şi utilitatea sa socială. Cetăţenii cer servicii publice de sănătate, educaţie, transport, de protecţie socială extinse şi performante. Sănătatea, cultura, siguranţa persoanei nu pot şi nu trebuie transformate în mărfuri. Un alt element fundamental îl reprezintă, cred eu, renaşterea problemei sociale, o dată cu apariţia primelor elemente ale “societăţii civile globale”, ca o contrareacţie sau, mai bine zis, ca o contraputere la forţele care se află în spatele procesului de globalizare. Deşi mulţi au condamnat pe cei care sunt partizanii “antiglobalizării”, s-a scăpat din vedere un lucru esenţial: democraţia. Trebuie să recunoaştem că globalizarea a născut, peste tot în lume, un deficit de democraţie. Acest deficit trebuie resorbit cât mai repede cu putinţă, pentru că experienţa totalitarismelor din secolul al XX-lea ne arată că doar în democraţie este posibilă dezvoltarea economică şi afirmarea plenară a aspiraţiilor umane, respectarea drepturilor şi libertăţilor fundamentale ale omului. Reducerea cetăţeanului doar la dimensiunea sa de consumator creează premisele unui nou tip de totalitarism. În fine, un element important care intervine în discuţie 
este acela al conştientizării importanţei relaţiei omului cu mediul şi a limitelor naturale ale dezvoltării. Schimbările climaterice datorate efectului de seră, violenţa unor fenomene naturale, poluarea mediului, degradarea pământului, defrişarea pădurilor, distrugerea stratului de ozon sunt realităţi palpabile, care afectează viaţa oamenilor şi limitează creşterea economică în ţările cele mai sărace. Egoismele naţionale ale ţărilor dezvoltate împiedică adoptarea unor soluţii globale la aceste probleme globale. Doamnelor şi domnilor, Dacă acestea sunt problemele care preocupă omenirea la acest început de secol XXI, ele trebuie văzute drept componente ale acestui vast proces, care poartă numele generic de “globalizare”. Temele pe care le abordez în cartea supusă atenţiei dumneavoastră pleacă de la câteva întrebări privitoare la acest proces, întrebări de al căror răspunsuri depind acţiunile viitoare ale cetăţenilor şi naţiunilor, care trebuie să facă faţă consecinţelor globalizării. Este globalizarea un proces structurat şi structurant, cu reguli, obiective şi priorităţi, sau avem de-a face cu evoluţii sectoriale, parţiale şi lipsite de coerenţă? Este globalizaraea un proces continuu, liniar, sau vom avea de-a face cu fluxuri şi refluxuri, cu avansuri şi retrageri? Procesul de globalizare are sau nu o componentă politică şi ideologică, dar şi una culturală? Este un proces care uniformizează şi omogenizează? În sfârşit, este globalizarea un proces care ne conduce sau unul pe care îl putem conduce? Răspunsurile la aceste întrebări nu sunt, din fericire, univoce. Cert este un lucru: nimeni nu se află în afara acestui proces, chiar dacă şi-ar dori să o facă. Motiv pentru care este mai productiv pentru cetăţeni, cât şi pentru naţiuni, să gândească nu la modul în care se poate pune la adăpost sau în afara procesului, ci la felul în care pot folosi oportunităţile pe care le oferă globalizarea pentru a se dezvolta şi a prospera. Suntem, cu siguranţă, conştienţi că în procesul de globalizare sunt părţi care câştigă şi părţi care pierd. Aşa cum avem o economie globalizată, vom avea şi o societate civilă la nivel global. Această societate civilă cere cu fermitate un proiect politic global care să structureze instituţii şi reguli ale globalizării, să impună respectarea lor şi să limiteze efectele negative ale procesului asupra societăţii ca şi asupra mediului natural. România este atât subiect, cât şi actor al schimbărilor induse de globalizare. Integrarea sa în proces 
se face prin intermediul a două mecanisme instituţionale diferite. Ca naţiune, România se înscrie în proces ca membră a ONU, a OMC, a FMI şi a Băncii Mondiale. Pe de altă parte, prin negocierea aderării la UE, integrarea în proces se va face prin intermediul unui bloc economic multinaţional. De fapt, asistăm la o evoluţie interesantă, care, dacă se finalizează, va marca trecerea de la globalizarea care are drept actori statele naţionale, la globalizarea cu actori câteva mari structuri economice multinaţionale, de tip UE sau NAFTA. România se confruntă cu aceleaşi speranţe şi temeri legate de globalizare, cu care se confruntă oricare altă naţiune. Pe de altă parte, în ciuda acestor temeri, factorii de decizie politică şi economică au optat să acţioneze viguros pentru a folosi oportunităţile oferite de procesul de globalizare în scopul accelerării dezvoltării şi modernizării economiei şi societăţii româneşti. Prioritare sunt acţiunile în domeniul educaţiei şi al creării structurilor instituţionale ale “Societăţii informaţionale”. Lumea în care trăim este una în care bogăţia naţiunilor se formează mai ales prin cunoaştere, prin inovare, prin folosirea rezultatelor cercetărilor ştiinţifice. Acest lucru presupune sisteme publice naţionale de educaţie performante, muncitori şi specialişti bine pregătiţi. Investiţia în educaţie este cea mai productivă pentru viitorul României. O altă direcţie de acţiune pentru a putea beneficia de oportunităţile globalizării o reprezintă creşterea competitivităţii 
economiei româneşti, prin restructurare, modernizare şi retehnologizare, prin crearea unor domenii de excelenţă, cum ar fi industria de soft. În plan politic, acţionăm pentru întărirea şi adâncirea democraţiei, pentru introducerea unor noi forme ale democraţiei participative. În plan social, combaterea sărăciei este principala prioritate. Acest lucru înseamnă, în primul rând, asigurarea unei dezvoltări durabile a ţării, creşterea economică bazată pe performanţă şi eficienţă, amplificarea locurilor de muncă şi diversificarea activităţilor economice - inclusiv dezvoltarea rurală, creşterea veniturilor şi a puterii de cumpărare a cetăţenilor, crearea unor noi structuri de solidaritate socială şi extinderea celor existente. Doamnelor şi domnilor, Am afirmat că asistăm la o deplasare a accentului în procesul de globalizare, de la statele-naţiune ca actori ai procesului, la globalizarea cu mari blocuri economice, politice şi militare. Consecinţa acestei mutaţii o reprezintă faptul că, pentru noi, europenii, procesul de integrare devine vital. Viitorul nostru este tot mai mult condiţionat de succesul procesului de reunificare a continentului european. Personal, fac o distincţie clară, între lărgirea Uniunii Europene, care este un proces preponderent tehnic, deşi structurat de importante decizii politice, şi construcţia Europei Unite, care este prin excelenţă un proiect politic. Da, este adevărat, integrarea în Uniunea Europeană pune statele candidate într-o postură de inegalitate cu statele membre, dar dintr-o unică perspectivă: cea a gradului de compatibilitate cu normele, mecanismele şi instituţiile comunitare. Aici nu avem ce discuta: fiecare ţară trebuie să facă singură, în ultimă instanţă - chiar dacă ajutorul ţărilor membre ale Uniunii Europene este semnificativ şi apreciat. Dacă vorbim de proiectul politic numit generic “Europa Unită”, plecăm de la un fapt evident, dar pe care mulţi îl eludează din pricina insistenţei cu care sunt puse în discuţie aspectele tehnice ale lărgirii Uniunii Europene: o entitate democratică implică, în mod obligatoriu, existenţa unui popor şi a unei suveranităţi politice. De altminteri, construcţia europeană a fost posibilă graţie exercitării în comun a unora dintre atributele suveranităţii naţionale de către statele membre. Mai devreme sau mai târziu, acest lucru trebuia să conducă la ceea ce numim “constituţionalizarea” procesului politic european, adică la adoptarea unei Constituţii Europene. Or, dezbaterea despre viitorul Europei 
priveşte, aşa cum se vede, în primul rând o construcţie de ordin politic, un spaţiu politic european care să se adauge spaţiului economic comun. Proiectul Europei Unite presupune, în primul rând, solidaritatea indivizilor, dar şi a naţiunilor, renaşterea politicului, asumarea responsabilităţilor, justiţia socială. Aş putea spune că asistăm şi la o dezbatere despre viitorul democraţiei, nu numai al Europei şi al României. România nu putea rămâne pasivă în această dezbatere. Pentru a putea contribui de o manieră semnificativă la aceste elaborări, am început o serioasă dezbatere publică, pentru a defini clar care dintre modelele de integrare puse în discuţie răspund cel mai bine nevoilor şi intereselor României. Această opţiune fundamentală se justifică atât prin nevoia de a găsi un cadru coerent de funcţionare pentru Uniunea Europeană lărgită, cât şi pentru a da eficienţa şi coerenţa necesare funcţionării structurilor sale instituţionale. Precizarea mai clară a opţiunilor României este necesară şi din perspectiva recentelor intervenţii în dezbatere a unor actori importanţi: cuplul franco-german, care a prezentat viziunea sa asupra arhitecturii instituţionale a Uniunii, şi Memorandumul Benelux-ului, care se identifică, într-un fel, cu poziţia ţărilor mici din Uniune la propunerile franco-germane. Memorandumul exprimă limpede nevoia egalităţii în drepturi şi obligaţii a tuturor membrilor Uniunii Europene, indiferent de mărimea lor, punct de vedere pe care îl împărtăşim şi noi. 
Situaţia României impune acest tratament egal pentru toţi, mai ales dacă luăm în considerare realitatea discrepanţelor de dezvoltare economică şi socială. Suntem, acum, într-o situaţie de asimetrie: România - deşi logica dezvoltării economice şi a reducerii decalajelor de dezvoltare ar impune contrariul - a ridicat toate barierele protecţioniste, în timp ce ea întâmpină astfel de obstacole pe piaţa europeană, tocmai în domenii în care ar avea certe avantaje competitive şi o bună capacitate competiţională. Lipsa unui tratament egal se manifestă cel mai acut în domeniul agriculturii. Este o realitate obiectivă faptul că o mare parte dintre români trăiesc la sat şi au ca sursă de existenţă activităţi agrare, faţă de numai 5-7% din populaţia ţărilor membre ale Uniunii Europene. Agricultorii din Uniunea Europeană beneficiază de subvenţii pe care agricultorii noştri nu le pot obţine. Măsuri de protecţie vamală nu putem adopta. Deci ne aflăm în faţa unei discriminări şi a unei concurenţe neloiale. În aceste condiţii, restructurarea agriculturii, domeniu cu o pondere importantă în formarea PIB al României, se va dovedi extrem de complicată şi oricum ne va lua mai mult timp decât am estimat - ca să nu mai vorbim de costurile sociale. Un alt motiv de îngrijorare, nu numai pentru România, îl constituie punerea în discuţie a modelului social european, atât sub presiunea ideologiei neo-liberale, cât şi a concurenţei economice americane. Ar fi mult prea simplist să credem că reducerea oportunităţilor pe piaţa muncii, renunţarea la unele elemente ale aquis-ului comunitar în domeniul protecţiei sociale, reducerea volumului şi calităţii prestaţiilor sociale în plan european vor fi în măsură să răspundă concurenţei economiei americane. Mai degrabă, investiţii substanţiale în educaţie, în domeniul cercetării şi al noilor tehnologii, concertarea politicilor economice, monetare şi financiare vor fi de natură să ducă la creşterea productivităţii şi competitivităţii economiei europene. Destructurarea modelului social european nu ar fi deloc în avantajul României, ca şi al altor ţări europene, iar păstrarea lui trebuie să rămână un obiectiv în proiectul Europei Unite. Distinşi participanţi, Doamnelor şi domnilor Aşa cum remarcam recent în deschiderea lucrărilor Forumului Naţional pentru susţinerea aderării României la Uniunea Europeană, din dezbatere nu putea lipsi ceea ce nu dorim să fie viitoarea Europă Unită. Spuneam cu acel prilej că, în primul rând, nu vrem să fie un proiect 
prin opoziţie: Uniunea Europeană nu se defineşte prin contrapunerea ei Statelor Unite ale Americii. În al doilea rând, nu vrem să fie un proiect exclusivist, limitativ. Mai devreme sau mai târziu, ţări precum Turcia, ca şi cele din spaţiul fost iugoslav, sau Albania şi Republica Moldova vor trebui să-şi găsească un loc în Uniune. În al treilea rând, nu vrem să fie un proiect discriminatoriu, care să permită dominaţia unui grup de ţări puternice, impunerea intereselor lor asupra ţărilor mai slabe. În al patrulea rând, nu vrem să reducem construcţia europeană doar la structurarea unui spaţiu de liber schimb. Mai mult, în noul context internaţional, Uniunea Europeană este chemată să-şi asume responsabilităţi în calitate de actor global, să se manifeste cu mai multă vizibilitate, coerenţă şi eficienţă, să contribuie la crearea unui sistem multipolar fondat pe principiile dreptului internaţional şi la edificarea unei noi arhitecturi economice mondiale care să contracareze efectele negative ale globalizării, în paralel cu valorificarea avantajelor acesteia. Din acest punct de vedere, modelul social european poate deveni unul de referinţă în ce priveşte reducerea decalajelor economice care caracterizează lumea contemporană, decalaje care se adâncesc şi devin cea mai periculoasă sursă de conflicte şi de instabilitate pe plan internaţional. Noi am apreciat şi apreciem sprijinul constant oferit de Grecia României în procesul de integrare europeană şi euro-atlantică şi apreciem eforturile 
preşedinţiei elene a Uniunii, care izvorăsc din viziuni asemănătoare cu cele româneşti în acest domeniu sensibil, de a construi un consens european pentru o soluţie la problema dezarmării Irakului. România nu crede în război ca fiind o solutie a problemelor, dar românii care au plătit un preţ greu pentru comportamentul arbitrar, abuziv şi nedemocratic al conducătorilor ei din timpul totalitarismului comunist pot sa inteleaga situatia. Irakienii vor plăti pentru păcatele regimului totalitar. Doamnelor şi domnilor, Problemele pe care le-am pus în discuţie atât în carte, cât şi aici, în faţa dumneavoastră, sunt probleme care vor structura atât viitorul procesului de globalizare, în ansamblul său, cât şi integrarea şi construcţia europeană. Consecinţele acestui enunţ sunt importante: trebuie să concepem şi să conducem procesele de globalizare şi de integrare astfel încât ele să respecte diversitatea identităţilor şi culturilor, şi în acelaşi timp să răspundă nevoilor şi aşteptărilor comune cetăţenilor acestei planete. Nu este un lucru uşor să împaci exigenţe aparent opuse. Europa este însă o dovadă că, dacă se procedează cu înţelepciune şi cu toleranţă, într-un climat de dialog şi de respect reciproc, se poate găsi acel numitor comun necesar unei evoluţii paşnice şi prospere. Aceasta este moştenirea noastră cea mai de preţ, rod al înţelepciunii pe care am dobândit-o în urma a două războaie calde şi a unuia rece, în care spectrul Holocaustului nuclear a plutit deasupra noastră. Să nu risipim această moştenire, jertfind-o pe altarul unor dispute inutile şi periculoase. Modelul social european este o astfel de sinteză a valorilor politice, economice şi culturale caracteristice continentului. Prin integrare şi globalizare, umanitatea poate accede la valorile acestui model social unic în istoria sa, adoptându-l ca bază a procesului de micşorare a gravelor decalaje de dezvoltare cu care ne confruntăm acum. Închei, exprimându-mi convingerea că am reuşit să vă transmit câteva dintre preocupările mele în domeniu şi mulţumindu-vă pentru atenţie. 

Distinşi participanţi, Doamnelor şi domnilor, Doresc să vă mulţumesc pentru căldura primirii pe care mi-aţi făcut-o, în care văd expresia bunelor relaţii româno-elene, relaţii cu o lungă şi trainică tradiţie. Nu am intentia de a atinge toate problemele abordate in continutul cartii. Doresc sa subliniez doar cateva probleme legate de chestiunea integrarii si globalizarii. Ca să fac o trecere directă către conţinutul şi semnificaţia lucrării pe care o supun atenţiei cititorului grec, “Integrare şi globalizare. Viziunea românească”, doresc să reamintesc un fapt istoric incontestabil: păstrând proporţiile, civilizaţia Greciei Antice ne-a oferit primul model de “globalizare”, prin răspândirea valorilor sale politice şi culturale, dar şi prin structurarea unei anumite civilizaţii materiale, ale cărei motor şi element central a fost comerţul liber. Am putea spune că, în timp, civilizaţia umană a cunoscut valuri succesive de procese integratoare, de “globalizări” mai mult sau mai puţin extinse, mai mult sau mai puţin benefice. Globalizarea este un fenomen obiectiv, intrinsec naturii umane şi, într-un fel, legic. În fiecare etapă a lui au existat atât specificităţi, cât şi elemente comune. Elementul comun îl reprezintă nevoia de a găsi noi pieţe, de a face comerţul cât mai liber cu putinţă, de a face cât mai simplu pentru toţi accesul la resurse, mai ales la cele cu impact semnificativ asupra procesului de dezvoltare economică. O dată cu mărfurile au călătorit şi ideile, conceptele, sistemele filosofice, modelele culturale, lucru care, din perspectiva timpului lung, a avut un impact mai mare şi mai semnificativ decât simplul fapt economic. Alături de idei, progresul tehnic şi tehnologic, faptul ştiinţific, inovarea au dat dinamism şi amploare fenomenului globalizării, indiferent de momentul în care s-a desfăşurat el. Personal cred, şi titlul lucrării reflectă această credinţă a mea, că procesul a fost întotdeauna, indiferent de amploarea sa şi de motivaţii, unul integrator. Acest caracter integrator al proceselor succesive de globalizare este mai evident de la sfârşitul secolului al XVIII-lea si începutul secolului al XIX-lea. Consecinţa directă a acestor prefaceri, - în care rolul esenţial l-au jucat revoluţia industrială, ştiinţifică şi tehnică, importanţa şi forţa economică, politică şi militară a marilor state capitaliste - a fost formarea marilor imperii coloniale, ca formă a procesului de gloablizare. Integrate cu forţa şi mai puţin de bunăvoie acestor imperii, 
naţiunile în formare din Asia, Africa şi America Latină s-au integrat, asimilând treptat valori şi cunoştinţe, în sisteme economice, sociale şi politice net superioare lor, lucru care, în ciuda unor costuri adesea disproporţionat de mari în raport cu beneficiile, le-au permis să-şi reducă multe dintre decalajele de dezvoltare. De altminteri, neputinţa sau lipsa de preocupare în domeniul reducerii costurilor economice şi sociale ale integrării coloniilor din partea puterilor coloniale au constituit principala sursă de nemulţumire şi fermentul care a dus în cele din urmă la destrămarea imperiilor şi la renunţarea la folosirea politicilor imperialiste ca instrumente ale globalizării. Mi se pare că acum este, mai mult ca oricând în trecut, important să analizăm cu cea mai mare atenţie problemele cu care se confruntă economiile şi societăţile moderne, ajunse la un grad de complexitate fără precedent, ca şi soluţiile care pot să răspundă în acelaşi timp atât exigenţelor cetăţenilor şi naţiunilor, cât şi constrângerilor de mediu şi de resurse limitate. De aceea, am abordat în cartea mea problemele legate de dezvoltarea României din perspectiva integrării europene şi euro-atlantice, care se constituie într-o componentă importantă a procesului de globalizare contemporan. Este de domeniul evidenţei că nu mai pot fi abordate problemele de natură politică, economică şi socială ca la începutul secolului al XIX-lea. Nici experienţele secolului al XX-lea, pe care abia l-am încheiat, nu ne 
sunt de prea mare folos pentru viitor. Practica demonstrează că nu poţi face “grefe instituţionale” pe realităţi economice, sociale, politice şi culturale atât de diferite; că dezvoltarea economică nu se naşte din aplicarea brutală a liberului schimb, încă de la începutul procesului de transformare structurală a unei economii. Aşa zisa “terapie de şoc” nu a dat rezultatele aşteptate, aşa cum se afirmă cel mai adesea, ea nefiind decât o etapă într-un proces de lungă durată, în care sunt folosite o mulţime de alte mecanisme şi instrumente ale reformei. România este o mărturie în acest sens: liberalizarea bruscă a comerţului exterior, a preţurilor, în absenţa legilor şi a instituţiilor de reglementare a concurenţei a avut efecte devastatoare asupra economiei naţionale, a cărei capacitate concurenţială era practic neglijabilă în 1990. Am arătat în cartea mea care sunt motivele pentru care eu cred că, în materie de dezvoltare, integrare şi globalizare, secolul al XXI-lea nu va fi o repetare, la o altă scară, nici a secolului al XIX-lea, nici a secolului al XX-lea, deşi va fi influenţat atât de unul, cât şi de celălalt. Cert este însă un lucru: odată cu atacurile teroriste de la World Trade Center, problema raporturilor Nord-Sud a reintrat pe scena internaţională şi ocupă capul de afiş. Aşa cum evoluează lucrurile, trebuie să ne gândim în primul rând la modul în care putem lansa, la nivel global, şi încă urgent, un ciclu de dezvoltare şi nu unul de liberalizări suplimentare. Liberul arbitru al pieţei - extins la scară globală agraveaza discrepanţa periculoasă dintre ţările bogate şi cele sărace, ca şi polarizarea socială, în interiorul statelor. Crizele financiare din Asia, din Rusia, Brazilia şi Argentina, din Turcia, sunt concludente, demonstrând limitele şi chiar ineficienţa teoriilor monetariste. Remarc de aceea cu satisfacţie faptul că anul 2002 a oferit unele motive de speranţă prin modul responsabil de abordare a probelmelor dezvoltării în cadrul summiturilor de la Monterrey şi Johannesburg. Necesitatea introducerii unor corective funcţionării pieţii mondiale a apărut ca o cerinţă stringentă a zilelor noastre. Realitatea a impus nevoia de a recunoaşte dreptul statului de a interveni în economie, ca parte a soluţiei la problemele dezvoltării şi globalizării, ca şi urgenţa constituirii unui cadru instituţional la nivel global pentru a reglementa funcţionarea pieţelor mondiale şi a corecta discrepanţele de dezvoltare induse de acestea, lucru care ar fi în favoarea 
celor mai slab dezvoltaţi. Se poate spune că redescoperirea statului este un al doilea element fundamental care marchează acest început de secol XXI. Este vorba de statul organizator al coeziunii sociale, statul reglator, statul arbitru, şi nu statul actor economic. Această redescoperire a statului reabilitează serviciul public şi utilitatea sa socială. Cetăţenii cer servicii publice de sănătate, educaţie, transport, de protecţie socială extinse şi performante. Sănătatea, cultura, siguranţa persoanei nu pot şi nu trebuie transformate în mărfuri. Un alt element fundamental îl reprezintă, cred eu, renaşterea problemei sociale, o dată cu apariţia primelor elemente ale “societăţii civile globale”, ca o contrareacţie sau, mai bine zis, ca o contraputere la forţele care se află în spatele procesului de globalizare. Deşi mulţi au condamnat pe cei care sunt partizanii “antiglobalizării”, s-a scăpat din vedere un lucru esenţial: democraţia. Trebuie să recunoaştem că globalizarea a născut, peste tot în lume, un deficit de democraţie. Acest deficit trebuie resorbit cât mai repede cu putinţă, pentru că experienţa totalitarismelor din secolul al XX-lea ne arată că doar în democraţie este posibilă dezvoltarea economică şi afirmarea plenară a aspiraţiilor umane, respectarea drepturilor şi libertăţilor fundamentale ale omului. Reducerea cetăţeanului doar la dimensiunea sa de consumator creează premisele unui nou tip de totalitarism. În fine, un element important care intervine în discuţie 
este acela al conştientizării importanţei relaţiei omului cu mediul şi a limitelor naturale ale dezvoltării. Schimbările climaterice datorate efectului de seră, violenţa unor fenomene naturale, poluarea mediului, degradarea pământului, defrişarea pădurilor, distrugerea stratului de ozon sunt realităţi palpabile, care afectează viaţa oamenilor şi limitează creşterea economică în ţările cele mai sărace. Egoismele naţionale ale ţărilor dezvoltate împiedică adoptarea unor soluţii globale la aceste probleme globale. Doamnelor şi domnilor, Dacă acestea sunt problemele care preocupă omenirea la acest început de secol XXI, ele trebuie văzute drept componente ale acestui vast proces, care poartă numele generic de “globalizare”. Temele pe care le abordez în cartea supusă atenţiei dumneavoastră pleacă de la câteva întrebări privitoare la acest proces, întrebări de al căror răspunsuri depind acţiunile viitoare ale cetăţenilor şi naţiunilor, care trebuie să facă faţă consecinţelor globalizării. Este globalizarea un proces structurat şi structurant, cu reguli, obiective şi priorităţi, sau avem de-a face cu evoluţii sectoriale, parţiale şi lipsite de coerenţă? Este globalizaraea un proces continuu, liniar, sau vom avea de-a face cu fluxuri şi refluxuri, cu avansuri şi retrageri? Procesul de globalizare are sau nu o componentă politică şi ideologică, dar şi una culturală? Este un proces care uniformizează şi omogenizează? În sfârşit, este globalizarea un proces care ne conduce sau unul pe care îl putem conduce? Răspunsurile la aceste întrebări nu sunt, din fericire, univoce. Cert este un lucru: nimeni nu se află în afara acestui proces, chiar dacă şi-ar dori să o facă. Motiv pentru care este mai productiv pentru cetăţeni, cât şi pentru naţiuni, să gândească nu la modul în care se poate pune la adăpost sau în afara procesului, ci la felul în care pot folosi oportunităţile pe care le oferă globalizarea pentru a se dezvolta şi a prospera. Suntem, cu siguranţă, conştienţi că în procesul de globalizare sunt părţi care câştigă şi părţi care pierd. Aşa cum avem o economie globalizată, vom avea şi o societate civilă la nivel global. Această societate civilă cere cu fermitate un proiect politic global care să structureze instituţii şi reguli ale globalizării, să impună respectarea lor şi să limiteze efectele negative ale procesului asupra societăţii ca şi asupra mediului natural. România este atât subiect, cât şi actor al schimbărilor induse de globalizare. Integrarea sa în proces 
se face prin intermediul a două mecanisme instituţionale diferite. Ca naţiune, România se înscrie în proces ca membră a ONU, a OMC, a FMI şi a Băncii Mondiale. Pe de altă parte, prin negocierea aderării la UE, integrarea în proces se va face prin intermediul unui bloc economic multinaţional. De fapt, asistăm la o evoluţie interesantă, care, dacă se finalizează, va marca trecerea de la globalizarea care are drept actori statele naţionale, la globalizarea cu actori câteva mari structuri economice multinaţionale, de tip UE sau NAFTA. România se confruntă cu aceleaşi speranţe şi temeri legate de globalizare, cu care se confruntă oricare altă naţiune. Pe de altă parte, în ciuda acestor temeri, factorii de decizie politică şi economică au optat să acţioneze viguros pentru a folosi oportunităţile oferite de procesul de globalizare în scopul accelerării dezvoltării şi modernizării economiei şi societăţii româneşti. Prioritare sunt acţiunile în domeniul educaţiei şi al creării structurilor instituţionale ale “Societăţii informaţionale”. Lumea în care trăim este una în care bogăţia naţiunilor se formează mai ales prin cunoaştere, prin inovare, prin folosirea rezultatelor cercetărilor ştiinţifice. Acest lucru presupune sisteme publice naţionale de educaţie performante, muncitori şi specialişti bine pregătiţi. Investiţia în educaţie este cea mai productivă pentru viitorul României. O altă direcţie de acţiune pentru a putea beneficia de oportunităţile globalizării o reprezintă creşterea competitivităţii 
economiei româneşti, prin restructurare, modernizare şi retehnologizare, prin crearea unor domenii de excelenţă, cum ar fi industria de soft. În plan politic, acţionăm pentru întărirea şi adâncirea democraţiei, pentru introducerea unor noi forme ale democraţiei participative. În plan social, combaterea sărăciei este principala prioritate. Acest lucru înseamnă, în primul rând, asigurarea unei dezvoltări durabile a ţării, creşterea economică bazată pe performanţă şi eficienţă, amplificarea locurilor de muncă şi diversificarea activităţilor economice - inclusiv dezvoltarea rurală, creşterea veniturilor şi a puterii de cumpărare a cetăţenilor, crearea unor noi structuri de solidaritate socială şi extinderea celor existente. Doamnelor şi domnilor, Am afirmat că asistăm la o deplasare a accentului în procesul de globalizare, de la statele-naţiune ca actori ai procesului, la globalizarea cu mari blocuri economice, politice şi militare. Consecinţa acestei mutaţii o reprezintă faptul că, pentru noi, europenii, procesul de integrare devine vital. Viitorul nostru este tot mai mult condiţionat de succesul procesului de reunificare a continentului european. Personal, fac o distincţie clară, între lărgirea Uniunii Europene, care este un proces preponderent tehnic, deşi structurat de importante decizii politice, şi construcţia Europei Unite, care este prin excelenţă un proiect politic. Da, este adevărat, integrarea în Uniunea Europeană pune statele candidate într-o postură de inegalitate cu statele membre, dar dintr-o unică perspectivă: cea a gradului de compatibilitate cu normele, mecanismele şi instituţiile comunitare. Aici nu avem ce discuta: fiecare ţară trebuie să facă singură, în ultimă instanţă - chiar dacă ajutorul ţărilor membre ale Uniunii Europene este semnificativ şi apreciat. Dacă vorbim de proiectul politic numit generic “Europa Unită”, plecăm de la un fapt evident, dar pe care mulţi îl eludează din pricina insistenţei cu care sunt puse în discuţie aspectele tehnice ale lărgirii Uniunii Europene: o entitate democratică implică, în mod obligatoriu, existenţa unui popor şi a unei suveranităţi politice. De altminteri, construcţia europeană a fost posibilă graţie exercitării în comun a unora dintre atributele suveranităţii naţionale de către statele membre. Mai devreme sau mai târziu, acest lucru trebuia să conducă la ceea ce numim “constituţionalizarea” procesului politic european, adică la adoptarea unei Constituţii Europene. Or, dezbaterea despre viitorul Europei 
priveşte, aşa cum se vede, în primul rând o construcţie de ordin politic, un spaţiu politic european care să se adauge spaţiului economic comun. Proiectul Europei Unite presupune, în primul rând, solidaritatea indivizilor, dar şi a naţiunilor, renaşterea politicului, asumarea responsabilităţilor, justiţia socială. Aş putea spune că asistăm şi la o dezbatere despre viitorul democraţiei, nu numai al Europei şi al României. România nu putea rămâne pasivă în această dezbatere. Pentru a putea contribui de o manieră semnificativă la aceste elaborări, am început o serioasă dezbatere publică, pentru a defini clar care dintre modelele de integrare puse în discuţie răspund cel mai bine nevoilor şi intereselor României. Această opţiune fundamentală se justifică atât prin nevoia de a găsi un cadru coerent de funcţionare pentru Uniunea Europeană lărgită, cât şi pentru a da eficienţa şi coerenţa necesare funcţionării structurilor sale instituţionale. Precizarea mai clară a opţiunilor României este necesară şi din perspectiva recentelor intervenţii în dezbatere a unor actori importanţi: cuplul franco-german, care a prezentat viziunea sa asupra arhitecturii instituţionale a Uniunii, şi Memorandumul Benelux-ului, care se identifică, într-un fel, cu poziţia ţărilor mici din Uniune la propunerile franco-germane. Memorandumul exprimă limpede nevoia egalităţii în drepturi şi obligaţii a tuturor membrilor Uniunii Europene, indiferent de mărimea lor, punct de vedere pe care îl împărtăşim şi noi. 
Situaţia României impune acest tratament egal pentru toţi, mai ales dacă luăm în considerare realitatea discrepanţelor de dezvoltare economică şi socială. Suntem, acum, într-o situaţie de asimetrie: România - deşi logica dezvoltării economice şi a reducerii decalajelor de dezvoltare ar impune contrariul - a ridicat toate barierele protecţioniste, în timp ce ea întâmpină astfel de obstacole pe piaţa europeană, tocmai în domenii în care ar avea certe avantaje competitive şi o bună capacitate competiţională. Lipsa unui tratament egal se manifestă cel mai acut în domeniul agriculturii. Este o realitate obiectivă faptul că o mare parte dintre români trăiesc la sat şi au ca sursă de existenţă activităţi agrare, faţă de numai 5-7% din populaţia ţărilor membre ale Uniunii Europene. Agricultorii din Uniunea Europeană beneficiază de subvenţii pe care agricultorii noştri nu le pot obţine. Măsuri de protecţie vamală nu putem adopta. Deci ne aflăm în faţa unei discriminări şi a unei concurenţe neloiale. În aceste condiţii, restructurarea agriculturii, domeniu cu o pondere importantă în formarea PIB al României, se va dovedi extrem de complicată şi oricum ne va lua mai mult timp decât am estimat - ca să nu mai vorbim de costurile sociale. Un alt motiv de îngrijorare, nu numai pentru România, îl constituie punerea în discuţie a modelului social european, atât sub presiunea ideologiei neo-liberale, cât şi a concurenţei economice americane. Ar fi mult prea simplist să credem că reducerea oportunităţilor pe piaţa muncii, renunţarea la unele elemente ale aquis-ului comunitar în domeniul protecţiei sociale, reducerea volumului şi calităţii prestaţiilor sociale în plan european vor fi în măsură să răspundă concurenţei economiei americane. Mai degrabă, investiţii substanţiale în educaţie, în domeniul cercetării şi al noilor tehnologii, concertarea politicilor economice, monetare şi financiare vor fi de natură să ducă la creşterea productivităţii şi competitivităţii economiei europene. Destructurarea modelului social european nu ar fi deloc în avantajul României, ca şi al altor ţări europene, iar păstrarea lui trebuie să rămână un obiectiv în proiectul Europei Unite. Distinşi participanţi, Doamnelor şi domnilor Aşa cum remarcam recent în deschiderea lucrărilor Forumului Naţional pentru susţinerea aderării României la Uniunea Europeană, din dezbatere nu putea lipsi ceea ce nu dorim să fie viitoarea Europă Unită. Spuneam cu acel prilej că, în primul rând, nu vrem să fie un proiect 
prin opoziţie: Uniunea Europeană nu se defineşte prin contrapunerea ei Statelor Unite ale Americii. În al doilea rând, nu vrem să fie un proiect exclusivist, limitativ. Mai devreme sau mai târziu, ţări precum Turcia, ca şi cele din spaţiul fost iugoslav, sau Albania şi Republica Moldova vor trebui să-şi găsească un loc în Uniune. În al treilea rând, nu vrem să fie un proiect discriminatoriu, care să permită dominaţia unui grup de ţări puternice, impunerea intereselor lor asupra ţărilor mai slabe. În al patrulea rând, nu vrem să reducem construcţia europeană doar la structurarea unui spaţiu de liber schimb. Mai mult, în noul context internaţional, Uniunea Europeană este chemată să-şi asume responsabilităţi în calitate de actor global, să se manifeste cu mai multă vizibilitate, coerenţă şi eficienţă, să contribuie la crearea unui sistem multipolar fondat pe principiile dreptului internaţional şi la edificarea unei noi arhitecturi economice mondiale care să contracareze efectele negative ale globalizării, în paralel cu valorificarea avantajelor acesteia. Din acest punct de vedere, modelul social european poate deveni unul de referinţă în ce priveşte reducerea decalajelor economice care caracterizează lumea contemporană, decalaje care se adâncesc şi devin cea mai periculoasă sursă de conflicte şi de instabilitate pe plan internaţional. Noi am apreciat şi apreciem sprijinul constant oferit de Grecia României în procesul de integrare europeană şi euro-atlantică şi apreciem eforturile 
preşedinţiei elene a Uniunii, care izvorăsc din viziuni asemănătoare cu cele româneşti în acest domeniu sensibil, de a construi un consens european pentru o soluţie la problema dezarmării Irakului. România nu crede în război ca fiind o solutie a problemelor, dar românii care au plătit un preţ greu pentru comportamentul arbitrar, abuziv şi nedemocratic al conducătorilor ei din timpul totalitarismului comunist pot sa inteleaga situatia. Irakienii vor plăti pentru păcatele regimului totalitar. Doamnelor şi domnilor, Problemele pe care le-am pus în discuţie atât în carte, cât şi aici, în faţa dumneavoastră, sunt probleme care vor structura atât viitorul procesului de globalizare, în ansamblul său, cât şi integrarea şi construcţia europeană. Consecinţele acestui enunţ sunt importante: trebuie să concepem şi să conducem procesele de globalizare şi de integrare astfel încât ele să respecte diversitatea identităţilor şi culturilor, şi în acelaşi timp să răspundă nevoilor şi aşteptărilor comune cetăţenilor acestei planete. Nu este un lucru uşor să împaci exigenţe aparent opuse. Europa este însă o dovadă că, dacă se procedează cu înţelepciune şi cu toleranţă, într-un climat de dialog şi de respect reciproc, se poate găsi acel numitor comun necesar unei evoluţii paşnice şi prospere. Aceasta este moştenirea noastră cea mai de preţ, rod al înţelepciunii pe care am dobândit-o în urma a două războaie calde şi a unuia rece, în care spectrul Holocaustului nuclear a plutit deasupra noastră. Să nu risipim această moştenire, jertfind-o pe altarul unor dispute inutile şi periculoase. Modelul social european este o astfel de sinteză a valorilor politice, economice şi culturale caracteristice continentului. Prin integrare şi globalizare, umanitatea poate accede la valorile acestui model social unic în istoria sa, adoptându-l ca bază a procesului de micşorare a gravelor decalaje de dezvoltare cu care ne confruntăm acum. Închei, exprimându-mi convingerea că am reuşit să vă transmit câteva dintre preocupările mele în domeniu şi mulţumindu-vă pentru atenţie. 

Iubite Maestre, Onorată asistenţă, Întreaga cultură română trăieşte astăzi o dublă bucurie. În prezenţa extraordinarului şi prolificului artist Ion Irimescu, avem privilegiul să îi omagiem cu emoţie centenarul. Ne aflăm aici pentru a-i exprima cea mai adâncă şi deplină recunoştinţă pentru modul exemplar în care a slujit şi şi-a închinat creaţia sa de o viaţă patriei şi culturii române. Nu cu mulţi ani în urmă, când o altă excepţională personalitate a vieţii noastre culturale, doamna Cella Delavrancea, împlinea aceeaşi venerabilă vârstă s-au rostit cuvintele: “Este pentru prima oară în istoria culturii când un mare artist ia parte la sărbătorirea propriului centenar”, dar acea sărbătorire a avut un ton aproape conspirativ, dictat de contextul care monopolizase într-un singur sens toate omagiile posibile. Astăzi, prezenţa noastră, aici, în Aula Academiei Române, este menită să sublinieze tocmai voinţa de a reda culturii naţionale şi făuritorilor ei fireasca demnitate şi importanţă pe care le-au avut de-a lungul întregii noastre istorii moderne şi pe care Academia Română le-a simbolizat. Iubite Maestre, Aparţineţi magnificei generaţii care i-a dăruit culturii române şi universale pe Mircea Eliade, Eugen Ionescu şi Emil Cioran, ca şi pe părintele Dumitru Stăniloae, născut în acelaşi an cu Dumneavoastră. Alături de iluştri oameni de ştiinţă, literaţi şi gânditori, această generaţie a numărat şi doi mari sculptori : pe Dvs. şi pe Gheorghe Anghel, care vă era cu numai un an mai tânăr. Sunteţi fiu al Bucovinei care a dăruit Panteonului naţional atâţia nemuritori şi care, în veacurile voievodale, a propulsat înzestrarea artistică a poporului nostru între valorile astăzi unanim recunoscute ale umanităţii. Aţi fost ucenicul şi urmaşul lui Dimitrie Paciurea, cel care, alături de Constantin Brâncuşi, a înscris sculptura românească în circuitul universal. Câştigător, prin concurs, al bursei oferite tinerilor artişti excepţionali de către Şcoala Română din Franţa - creată de Nicolae Iorga, anume spre a le da acestora posibilitatea să cunoască Europa Apuseană la ea acasă - v-aţi desăvârşit în “oraşul lumină”. Întors în ţară, aţi rămas până la vârsta de 33 de ani în orizontul moldav, ca profesor la Paşcani, apoi aţi descins în capitală. Zestrea nepreţuită acumulată în contactul cu “oamenii pământului” dar şi cu lumea pariziană, a conferit artei Dumneavoastră o pecete originală care v-a atras preţuirea timpurie, mereu sporită de-a lungul vieţii. Aţi dat muzicalitate materiei 
- fie ea piatră, ghips sau bronz - aţi făcut-o să vibreze, să cuprindă acea dimensiune, complexă şi greu definibilă, pe care o numim suflet. Secretul măiestriei ni l-aţi dezvăluit când aţi mărturisit că: “o lucrare îşi trăieşte propria viaţă, care poate fi mai lungă sau mai scurtă, mai fericită sau mai puţin fericită, în funcţie de gândirea şi sentimentul care au germinat-o şi i-au impulsionat atât naşterea, cât şi anevoiosul drum al desăvârşirii. Ea niciodată nu poate oferi mai mult decât s-a investit în ea”. Ca toţi marii fii ai culturii române, din toate domeniile şi din toate timpurile, aţi rămas credincios artei, creaţiei, în care gândul şi simţământul artistului înglobează spiritul comunităţii naţionale. Aceasta este taina extraordinarului portretist care concurează viaţa însăşi, a făuritorului de noi forme nemuritoare, taina echilibrului clasic al unei creaţii “dincolo de mode şi de timp”, cum spunea Ion Barbu. Întreaga dumneavoastră existenţă stă mărturie adevărului că marilor creatori natura le hărăzeşte nu doar însuşiri excepţionale, ci şi forţa de a le apăra ca ele să rodească şi în condiţii mai puţin favorabile, pentru ca dincolo de restriştile istoriei să fie asigurată dăinuirea şi continuitatea culturii. V-aţi numărat printre cei expuşi unei îndelungi încercări de anihilare, de dislocare a spiritualităţii şi alcătuirii noastre sufleteşti; dar, astăzi, vă aflaţi aici pentru a transmite noilor generaţii ştafeta unei culturi româneşti care în timpul tinereţii şi maturităţii 
dumneavoastră atinsese un înalt pisc, cotată printre cele mai vii şi mai efervescente ale continentului nostru. Într-un moment în care încercăm să reaşezăm cultura românească pe făgaşul ei firesc şi să-i asigurăm condiţiile de a- şi regăsi matca şi a-şi defini locul şi rolul în noua Europă ce se profilează la orizont, ca patrie comună a naţiunilor care au creat un tezaur incomparabil de valori, prezenţa dumneavoastră în mijlocul nostru, prezenţa celui ce a contribuit, de-a lungul unui secol, la ascensiunea geniului creator românesc, devine un adevărat simbol. Un simbol menit să ne întărească încrederea în noi înşine, în viitorul nostru. Arta dumneavoastră, superbă izbândă a creativităţii naţionale, ne dă cheia acelui “specific naţional” care nu-şi dobândeşte reală valoare şi funcţionalitate decât raportat la aspiraţiile universale. Opera dumneavoastră, în care aţi insuflat pietrei şi bronzului atâta viaţă şi expresivitate, îşi păstrează intactă actualitatea şi tinereţea, răsplătindu-vă, din plin, “gândul şi simţământul” investite fără odihnă şi fără cruţare de sine. Iubite Maestre, Destinul v-a răsplătit nu numai cu această minunată vârstă, prin care cultura română are privilegiul de a fi singura din lume şi din istorie ce-şi poate sărbători al doilea mare artist centenar, ci şi cu şansa de a vedea cum opera Dvs. îşi urmează viaţa proprie sub noua zodie a artelor române, integrate unei Europe unite. Ţara noastră poate fi mândră că poate oferi Europei, în anii ce vin, zestrea de valori acumulate din timpuri imemoriale şi până la marii creatori contemporani, între care numele dumneavoastră străluceşte şi va străluci totdeauna. Să vă dea Dumnezeu ani mulţi şi buni de aici înainte, spre a asista la aşezarea trainică a temeliilor unei noi afirmări a geniului naţional, după modelul moştenit de la generaţia căreia îi aparţineţi! La mulţi ani, iubite maestre Ion Irimescu! 

Domnule Preşedinte al Consiliului European, Doamnelor şi domnilor, 1. În primul rând, aş dori să mulţumesc Preşedinţiei elene pentru iniţiativa de a informa ţările candidate cu privire la rezultatele întâlnirii extraordinare a Consiliului European ce a avut loc ieri. În acelaşi timp, doresc să felicit Preşedinţia şi cele cincisprezece state membre pentru concluzia întâlnirii de ieri care a reprezentat un important pas înainte spre consolidarea unei abordări solidare a ţărilor europene vizavi de situaţia din Iraq şi din Orientul Mijlociu. Suntem de acord cu idea ca este vital pentru interesele noastre pe termen lung - în Europa şi în lume - ca săptămânile ce vor veni să contribuie la întărirea solidarităţii europene, fundament al relaţiilor trans-atlantice şi a importanţei Consiliului de Securitate al ONU. 2. În al doilea rând, noi toţi suntem de acord cu necesitatea dezarmării urgente a Iraq-ului şi cu menţinerea rolului central al Consiliului de Securitate în acest proces. În ciuda diferitelor abordări cu privire la implementarea celei mai bune soluţii, comunitatea democrată ar trebui să rămână unită împotriva gravei ameninţări pe care o reprezintă refuzul Iraq-ului de a se supune rezoluţiilor CS al ONU. Susţinem cu tărie cererea comunităţii europene şi euro-atlantice ca Iraq-ul să se supună de îndată cererilor Consiliului de Securitate şi să coopereze necondiţionat cu inspectorii ONU. Aceasta este ultima speranţă şi singura oportunitate pentru o soluţionare diplomatică şi politică a crizei. Întreaga responsabilitate în acest sens îi revine Bagdadului. 3. În al treilea rând, România este decisă să sprijine solidaritatea şi coeziunea comunităţii noastre care împărtăşeşte aceleaşi valori europene. Politica românească reflectă plenar poziţia noastră în relaţiile cu Uniunea Europeană şi cu comunitatea euro-atlantică. Ca membri ai familiei europene, înţelegem perfect că este de datoria României să facă în aşa fel încât integrarea sa europeană să fie rezultatul propriilor merite şi nu al unor conjuncturi favorabile. Înţelegem că a fi membru al unei familii implică responsabilităţi, valori comune, dar şi respect reciproc. Fără o sinceră recunoaştere a - şi fără respectarea - demnităţii fiecărui membru, se ajunge la întrebarea, care este adevăratul sens al existenţei familiei respective. Problema Irakiană nu ar trebui - în nici un caz - să afecteze proiectele noastre comune pentru o Europă unită, loială şi mai puternică. Această criză dovedeşte încă o dată importanţa 
unor consultări prealabile serioase între UE şi ţările candidate, independent de termenul aderării. 4. Punctul patru. Actuala dezbatere scoate în evidenţă faptul că trebuie să fim mai eficienţi în afirmarea poziţiei noastre ca state europene şi a contribuţiei la procesul din Orientul Mijlociu - ca întreg - şi apreciem poziţia cuprinsă în declaraţia adoptată ieri. Trebuie, de asemenea, să consolidăm abordarea UE în alte domenii de interes comun. Balcanii, ca şi “Iniţiativa Noii Vecini” (lansată de curând) ar trebui să rămână cap de listă pe agenda UE. România apreciază decizia Preşedinţiei elene faţă de aceste politici care sunt esenţiale pentru solidaritatea europeană. După cum ştiţi, în ultimii doisprezece ani, ţara mea a contribuit concret la asigurarea securităţii în Balcani şi în alte regiuni la globului. Am decis să luăm parte la prima operaţiune de gestionare civilă a crizei din Bosnia-Heţegovina. Profit de această ocazie pentru a anunţa că suntem de asemenea gata să contribuim la viitoarele operaţiuni militare din Fosta Republică Iugoslavă a Macedoniei. Experienţa noastră, cât şi lupta noastră constantă pentru edificarea democraţiei şi stabilităţii în această parte a Europei, vor fi un capital valoros pentru rolul UE în regiune. 4. Punctul cinci. Trebuie să adaug câteva cuvinte referitoare la rolul UE în alte regiuni din vecinătatea noastră. Mă gândesc la viitor, probabil după 2007, la legăturile Europei cu unele ţări precum Ukraina şi Republica Moldova, cât şi cu 
regiuni din zona Marii Negre, cu ţări trans-caucaziene sau din bazinul Mării Caspice. Este, de asemenea, important ca acest rolul să fie jucat de Europa - ca actor global, într-o lume globalizată - aşa după cum a arătat Preşedintele Prodi. Dragi colegi, Vorbim aici despre o Europă pe care dorim să o construim împreună, o Europă respectată de toţi, o Europă mândră în diversitatea ei culturală şi îmbogăţită de identităţile noastre naţionale. Viitorul Tratat Constituţional ce urmează a fi prezentat de Convenţia Europeană va trebui să reflecte acest concept. Iată de ce România rămâne devotată ideii de consolidare a rolului UE ca organizaţie puternică şi respectată care poate contribui la pacea şi securitatea internaţionale, pilon de bază al parteneriatului euro-atlantic. 

Domnule preşedinte al Senatului României, Domnule preşedinte al Camerei Deputaţilor, Domnule prim-ministru, Distinşi reprezentanţi ai partidelor politice, Distinşi reprezentanţi ai societăţii civile, Doamnelor şi domnilor, Îngăduiţi-mi să vă mulţumesc pentru receptivitatea pe care aţi manifestat-o - prin prezenţa Dumneavoastră aici - la iniţiativa organizării acestui Forum Naţional de susţinere a procesului de aderare a României la Uniunea Europeană. Raţiunea de fond a organizării unui asemenea Forum este dată de susţinerea pe care majoritatea covârşitoare a cetăţenilor României o acordă efortului de integrare a ţării noastre în Uniunea Europeană, exprimând, în acest fel, opţiunea strategică pe care o avem de urmat în politica internă şi externă a statului nostru. Această susţinere explică şi legitimează nevoia de mobilizare, în perioada următoare, prin forţa unui consens cât mai larg, a tuturor resurselor de iniţiativă constructivă şi acţiune responsabilă de care dispune societatea românească, pentru valorificarea unei şanse istorice unice. Pe de altă parte, sperăm că - prin dezbaterile şi concluziile sale - acest Forum va da o nouă energie naţională parcurgerii drumului care a mai rămas până la integrarea europeană. Este meritul tuturor componentelor societăţii româneşti, deopotrivă din viaţa politică şi din societatea civilă, că integrarea ţării noastre în Uniunea Europeană a fost privită şi înţeleasă dintru început de poporul român ca o garanţie a stabilităţii şi dezvoltării durabile, a coeziunii economice şi sociale, a accelerării procesului de modernizare a României şi democratizării profunde a societăţii româneşti. Astăzi, ştim cu toţii mai bine că spaţiul european unit are o identitate specifică, exprimată prin valori fundamentale, cum sunt: demnitatea umană, libertatea, democraţia, statul de drept şi respectarea drepturilor omului - toate stând la baza unei societăţi paşnice, în care se practică toleranţa, justiţia şi solidaritatea. Aceste repere, care orientează dezvoltarea ţării noastre în viitor, pot reprezenta pilonii unui necesar şi posibil consens intern - întrucât exprimă obiective comune pentru toţi cetăţenii ţării, chiar dacă mijloacele politice ori perspectivele doctrinare de abordare a lor pot să fie diferite, cum este, de altfel, şi normal într-un climat democratic veritabil. Există şi un început de tradiţie al unor asemenea forumuri naţionale de dezbatere, pe care comunitatea internaţională le-a apreciat de fiecare dată ca pe un important 
şi pozitiv criteriu politic în evaluarea de ansamblu a situaţiei din România. Forumul de la Snagov, din anul 1995, a marcat începutul strădaniilor explicite şi instituţionalizate ale României de a concepe procesul de integrare europeană într-o manieră coerentă, profundă şi cuprinzătoare. Mă bucur că sunt prezenţi în sală personalităţi şi lideri politici care au semnat, la 21 iunie 1995, “Declaraţia de la Snagov de susţinere a strategiei naţionale pentru pregătirea aderării României la Uniunea Europeană” - document ce fusese elaborat de o comisie instituită în luna martie a aceluiaşi an. Adoptarea, în anul 2000, a Programului de dezvoltare a României pe termen mediu s-a realizat, de asemenea, în urma unui proces de consultări, care a avut loc tot la Snagov. În urmă cu doi ani, la 24 martie 2001, a fost adoptată Declaraţia de la Snagov cu privire la susţinerea obiectivului aderării ţării noastre la NATO. Doamnelor şi domnilor, Actualul Forum Naţional propune partidelor politice, societăţii civile, minorităţilor naţionale, mediului de afaceri, sindicatelor, înalţilor reprezentanţi ai cultelor religioase, mediului academic, ştiinţific, universitar, personalităţilor din domeniul culturii şi creaţiei artistice, reprezentanţilor mass-media, să fie coautori ai unei platforme naţionale pentru accelerarea pregătirilor în vederea aderării ţării noastre la Uniunea Europeană. Europa este un catalizator, un disciplinator, un modelator, dar nu un substitut sau un panaceu la ceea ce trebuie 
realizat în interiorul ţării. Aderarea la Uniunea Europeană a devenit acum, preponderent, un subiect major de politică internă, de atitudine civică şi acţiune responsabilă a tuturor componentelor societăţii româneşti, de receptivitate şi mobilizare convergentă a resurselor de care dispune fiecare, de solidarizare a tuturor cetăţenilor în jurul atingerii unui obiectiv de anvergură istorică. Consider, prin urmare, că este momentul în care putem reafirma o largă solidaritate pe această temă, prin care să aprofundăm şi mai convingător demersul de integrare euro-atlantică a României, inaugurat imediat după Revoluţia din decembrie 1989 şi confirmat, recent, prin invitaţia de a face parte din Alianţa Nord-Atlantică şi prin decizia Consiliului European de la Copenhaga, din decembrie anul trecut. Până a ajunge la acest stadiu, procesul aderării ţării noastre la Uniunea Europeană a cunoscut câteva momente importante pe care cred că este bine să ni le reamintim cu toţii. Astfel, în octombrie 1990, România semnează Acordul de comerţ şi cooperare economică şi comercială cu Comunităţile Europene. În februarie 1993 - deci, exact acum un deceniu - România semnează Acordul de Asociere cu Comunităţile Europene şi statele membre ale acestora; acest Acord avea să intre în vigoare peste doi ani. În decembrie 1994, Consiliul European de la Essen adoptă prima Strategie de pregătire a ţărilor din Europa Centrală şi de Est pentru aderarea lor la Uniunea Europeană, după ce cu un an înainte fusese adoptată decizia de lărgire a Uniunii Europene şi de stabilire a criteriilor de aderare. În iunie 1995, la Cannes, România depunea cererea de aderare la Uniunea Europeană, împreună cu Declaraţia politică, semnată de partidele parlamentare, preşedintele ţării, primul ministru şi cei doi preşedinţi de Camere ale Parlamentului, şi cu Strategia naţională de pregătire pentru integrarea europeană. În decembrie 1997, Consiliul European de la Luxemburg decide lansarea unui “proces global, inclusiv şi evolutiv, de aderare şi negociere” în care sunt incluse cele 10 ţări candidate din Europa Centrală şi de Est - printre care şi România - cărora li se adaugă Cipru. În februarie 2000, are loc lansarea oficială a negocierilor de aderare cu cel de-al doilea val de ţări candidate, inclusiv România. În octombrie 2002, Consiliul European de la Bruxelles îşi exprimă sprijinul pentru aderarea României şi Bulgariei la Uniunea Europeană, în anul 2007, iar Consiliul European de la Copenhaga, din decembrie anul trecut, 
stabileşte un itinerar de parcurs detaliat şi o asistenţă financiară suplimentară pentru România şi Bulgaria, în perioada de pre-aderare. Pregătirea şi înfăptuirea cu succes a acestor momente au presupus continuitatea unor eforturi susţinute din partea autorităţilor statului din perioadele respective - a Parlamentului, Guvernului, partidelor politice - ca şi a societăţii civile, fapt pentru care le suntem tuturor recunoscători. Doamnelor şi domnilor, Propunând Forumului nostru să adopte o “Declaraţie” consensuală, iar partidelor politice parlamentare să elaboreze şi să semneze un “Pact de acţiune solidară în sprijinul aderării la Uniunea Europeană” am avut în primul rând în vedere necesitatea de a transmite cetăţenilor României încrederea că integrarea europeană le este dedicată şi că putem confirma, încă o dată, angajamentul clasei politice, al societăţii civile, de a fi mai aproape de cetăţeni în explicarea, înţelegerea şi asumarea agendei aderării. În acest an, România trebuie să facă foarte mult în pregătirile pentru aderare, astfel încât să putem realiza, aproape simultan, câteva obiective extrem de importante: un stadiu al pregătirilor de aderare care să permită finalizarea negocierilor în anul 2004; un Raport favorabil de ţară al Comisiei Europene, pentru anul în curs; îndeplinirea criteriilor pentru ceea ce se numeşte economie de piaţă funcţională; în sfârşit, trebuie să realizăm riguros, pas cu pas, toate prevederile “foii de parcurs” stabilite la Copenhaga. România 
trebuie să realizeze progrese importante în legislaţie, în modernizarea instituţiilor şi îmbunătăţirea capacităţii administrative, în accelerarea reformelor economice, consolidarea justiţiei şi combaterea corupţiei - toate fiind teme majore, care subliniază încă o dată faptul că aderarea a devenit mai degrabă un subiect preponderent de politică internă - şi nu atât o preocupare pur diplomatică. Toate acestea presupun o responsabilitate comună şi solidară, pentru că, în Uniunea Europeană, vom intra cu toţii - în comun şi solidar. Aderarea va fi a României, a ţării, a întregii societăţi româneşti - pentru că nici un segment politic sau civic nu va putea rămâne în afara procesului de aderare. Aderarea este pentru toţi, este pentru generaţiile actuale şi viitoare - şi de aceea cu toţii trebuie să ne asumăm angajarea şi implicarea, chiar dacă răspunderile pot să fie diferite, după cum diferite sunt şi posibilităţile de acţiune ale fiecăruia. Am convingerea că fiecare componentă a societăţii româneşti - reprezentată inclusiv în această sală - dispune de resurse şi modalităţi specifice, potrivit poziţiei şi rolului deţinut în societate, pe care le poate asocia, ca valoare adăugată, efortului central, parlamentar şi guvernamental, al politicilor de aderare. De aceea, am încredere în reafirmarea “spiritului de la Snagov” - chiar dacă lucrările Forumului se desfăşoară de astă dată aici, în Bucureşti. Distinşi participanţi, Doamnelor şi domnilor, Integrarea României în Uniunea Europeană şi în NATO este, înainte de toate, o componentă organică a proiectului nostru de viitor. Ne aflăm în plin proces de recuperare a unor grave rămâneri în urmă, generate de istoria, mai îndepărtată sau mai apropiată, a ţării noastre. Procesul tranziţiei, mai ales în planul reformei economice, s-a dovedit, la rândul său, complicat, afectând economia şi viaţa oamenilor. Scopul nostru esenţial este de a reveni cât mai repede posibil la normal, susţinând procesul de redresare şi creştere economică. Dezbaterea despre viitorul României, despre obiectivele noastre, despre construirea noii noastre identităţi, care să integreze organic valorile europene, despre un proces istoric asumat este, în aceeaşi măsură, o dezbatere despre viitorul Europei. Ne aflăm în faţa unor fenomene de o complexitate şi de o profunzime pe care le percepem a fi tot mai ample, pe măsura trecerii timpului, atât noi, aspiranţii la integrare, cât şi ţările din occidentul Europei, cei care au lansat proiectul Uniunii Europene. 
Ar fi o eroare să cedăm tentaţiilor de a prezenta simplist şi unilateral aceste procese şi evoluţii, ignorând constrângerile, costurile politice, economice şi sociale. Sprijinul larg de care se bucură integrarea noastră în Uniunea Europeană din partea cetăţenilor români nu trebuie să ne facă să tratăm cu superficialitate nici temerile justificate şi nici aşteptările supraevaluate în privinţa beneficiilor aderării. Definirea reperelor acţiunii comune a forţelor politice româneşti pentru reuşita pregătirii aderării la UE este importantă prin pragmatismul ei, prin faptul că ia în calcul realităţile procesului, finalitatea sa, structurând astfel o platformă de acţiune care este independentă de ciclurile electorale, lucru pozitiv, ţinând cont că data-ţintă de aderare este anul 2007. Pentru a deveni compatibili cu spaţiul Uniunii Europene şi competitivi pe o piaţă cu exigenţe înalte, trebuie să accelerăm şi să dăm substanţă proceselor de reformă economică şi administrativă. În acelaşi timp, noţiunii de reformă trebuie să-i dăm sensul originar, legat de speranţele oamenilor într-o înnoire în bine a societăţii, din toate punctele de vedere. Oamenii trebuie să lege noţiunea de reformă de acele schimbări economice şi sociale care le pot oferi şanse mai mari şi condiţii de viaţă mai bune. Este nevoie de o concurenţă liberă, dar în condiţii loiale, independente de factorul politic, şi este nevoie de o competiţie pentru o productivitate mai mare, prin muncă susţinută, performantă, prin 
mai multă inovaţie, prin produse mai bune şi de calitate. Acesta cred că este răspunsul pe care-l putem da cerinţelor de aderare, participării noastre la rigorile pieţei comunitare. Avem nevoie de o pregătire bună, de şcoli bune, de universităţi bune, de instituţii de cercetare bune, de o infrastructură bună şi de telecomunicaţii la fel de bune. Şansa noastră istorică pentru a reduce decalajele care ne despart de ţările dezvoltate este de a ne alinia la cerinţele noii societăţi informaţionale, bazată pe cunoaştere şi pe creaţie intelectuală. În acest sens, ne pronunţăm pentru o dezbatere deschisă, cu participarea sectoarelor angajate în ştiinţă, inovare şi cercetare, cu noii întreprinzători şi consumatori din economie - dezbatere curajoasă, bazată pe analiza noilor realităţi care revoluţionează producţia, în pas cu dinamica dezvoltării tehnologice contemporane. Cetăţeanul român este actorul principal şi beneficiarul direct al evoluţiilor pozitive datorate aderării, dar şi cel care suportă costurile economice şi sociale ale acesteia. De aceea, conducerea acestui proces şi succesul lui depind de soliditatea şi funcţionalitatea parteneriatului necesar între guvernanţi şi guvernaţi, între stat şi cetăţeni. Complexitatea procesului construcţiei europene se exprimă în cele două componente majore. Prima componentă o constituie lărgirea Uniunii Europene, care pentru România trebuie să însemne aderarea ca membru cu drepturi depline cu începere din anul 2007. A doua componentă o constituie reforma instituţională a Uniunii Europene, adaptarea la noile condiţii, inclusiv ale lărgirii sale. În ceea ce ne priveşte, eforturile necesare pentru aderare înseamnă, în esenţa lor, o serie de compatibilizări de ordin instituţional, legislativ, economic, social, monetar, fiscal, dar şi politic, în planul democraţiei, drepturilor şi libertăţilor cetăţeneşti. Promovarea reformelor şi a restructurărilor necesare în plan intern se intercondiţionează, în mod obligatoriu, cu procesul de integrare, cu modernizarea instituţiilor, structurilor economice şi sociale autohtone. Compatibilizarea implică transformări structurale, cu efecte pe termen lung, transformări care răspund nevoilor cetăţenilor români. De câte ori închidem, fie şi provizoriu, un capitol de negociere avem confirmarea progreselor şi schimbărilor pozitive dintr-un domeniu sau altul al vieţii economice, sociale sau culturale. Compatibilizarea este, aşadar, nu doar un proces tehnic, abstract, ci unul cu impact determinant asupra 
vieţii de zi cu zi a cetăţenilor. El ne permite să vedem mai bine care sunt avantajele noastre competitive, dar şi slăbiciunile noastre structurale, ajutându-ne să ne fixăm mai bine priorităţile, să alocăm mai raţional resursele, să fim mai eficienţi şi mai performanţi. Compatibilizarea nu este, însă, suficientă pentru nevoile dezvoltării durabile a României; ea trebuie însoţită de un efort de asimilare a ceea ce numim aquis-ul comunitar în acţiunea practică a societăţii româneşti şi a fiecărui cetăţean. Reformele nu trebuie să rămână la suprafaţa lucrurilor. Această exigenţă implică schimbarea mentalităţilor, a modului în care ne raportăm la realităţi, a obiectivelor fiecăruia dintre noi, a atitudinii faţă de muncă. O componentă esenţială a procesului construcţiei europene se referă la reunificarea continentului şi edificarea Europei Unite. Din motive istorice, cadrul acestui proiect de reunificare îl reprezintă Uniunea Europeană. De fapt, prin însuşi actul său fondator, acesta a fost un proiect deschis, care a avut în vedere şi partea răsăriteană a continentului, rămasă după cel de-al doilea Război Mondial în spatele Cortinei de Fier. Acesta este motivul pentru care reforma instituţiilor Uniunii Europene, pentru a le permite să funcţioneze în condiţiile lărgirii până la 27 de membri, este confundată cel mai adesea cu procesul propriu-zis al construcţiei europene. Dacă vorbim de proiectul politic numit generic “Europa Unită”, plecăm de la un fapt evident, dar pe care mulţi 
îl eludează din pricina insistenţei cu care sunt puse în discuţie aspectele tehnice ale lărgirii Uniunii Europene: o entitate democratică implică, în mod obligatoriu, existenţa unui popor şi a unei suveranităţi politice. De aici decurg consecinţe importante pentru viitor: procesul de unificare europeană va duce la afirmarea deplină a conceptului de “cetăţenie europeană”, expresie a unei identităţi europene dobândite şi adăugată identităţilor naţionale. De altminteri, construcţia europeană a fost posibilă graţie exercitării în comun a unora dintre atributele suveranităţii naţionale de către statele membre. Mai devreme sau mai târziu, acest lucru trebuia să conducă la ceea ce numim “constituţionalizarea” procesului politic european, adică la adoptarea unei Constituţii Europene. Or, dezbaterea despre viitorul Europei, care implică, aşa cum se vede, în primul rând o construcţie de ordin politic, un spaţiu politic european care să se adauge spaţiului economic comun. Proiectul Europei Unite presupune, în primul rând, solidaritatea indivizilor, dar şi a naţiunilor, renaşterea politicului, asumarea responsabilităţilor, justiţia socială. Aş putea spune că asistăm şi la o dezbatere despre viitorul democraţiei, nu numai al Europei şi al României. Ţara noastră nu poate rămâne pasivă în această dezbatere, care trebuie să treacă dincolo de sediul Comisiei Europene de la Bruxelles sau ale Convenţiei privitoare la viitorul Europei. Pentru a putea contribui de o manieră semnificativă la aceste dezbateri publice, trebuie să definim clar care dintre modelele puse în discuţie răspund cel mai bine nevoilor şi intereselor României. În cadrul acestor dezbateri se impune să definim principiile şi coordonatele determinante ale conceptului românesc asupra viitorului Europei, care pleacă de la promovarea ideii unei Europe Unite văzută ca o confederaţie de state-naţiuni. Această opţiune fundamentală se justifică atât prin nevoia de a găsi un cadru coerent de funcţionare pentru Uniunea Europeană lărgită, cât şi pentru a da eficienţa necesară funcţionării structurilor sale instituţionale. Precizarea mai clară a opţiunilor ţării noastre este necesară şi din perspectiva recentelor intervenţii în dezbatere a unor actori importanţi: cuplul franco-german, care a prezentat viziunea sa asupra arhitecturii instituţionale a Uniunii, şi Memorandumul Benelux-ului, care exprimă, într-un fel, reacţia ţărilor mici din Uniune la propunerile franco-germane. Memorandumul exprimă limpede nevoia egalităţii 
în drepturi şi obligaţii a tuturor membrilor Uniunii Europene, indiferent de mărimea lor, punct de vedere pe care îl împărtăşim şi noi. Situaţia României impune acest tratament egal pentru toţi, mai ales dacă luăm în considerare realitatea discrepanţelor de dezvoltare economică şi socială. Suntem, acum, într-o situaţie de asimetrie: România - deşi logica dezvoltării economice şi a reducerii decalajelor de dezvoltare ar impune contrariul - a ridicat toate barierele protecţioniste, în timp ce ea întâmpină astfel de obstacole pe piaţa europeană, tocmai în domenii în care ar avea certe avantaje competitive şi o bună capacitate competiţională. Lipsa unui tratament egal se manifestă cel mai acut în domeniul agriculturii. Este o realitate obiectivă faptul că o mare parte dintre români trăiesc la sat şi au ca sursă de existenţă activităţi agrare, faţă de numai 5-7% din populaţia ţărilor membre ale Uniunii Europene. Agricultorii din Uniunea Europeană beneficiază de subvenţii pe care agricultorii noştri nu le pot obţine. Măsuri de protecţie vamală nu putem adopta. Deci ne aflăm în faţa unei concurenţe neloiale. Pe lângă faptul că, în momentul aderării, subvenţiile pentru agricultorii români vor fi mai mici faţă de cele acordate celor europeni sub presiunea OMC, aceste subvenţii se vor reduce în timp, până la dispariţie - şi tocmai atunci când noi vom fi membri ai Uniunii Europene! În aceste condiţii, restructurarea agriculturii, domeniu cu o pondere importantă în formarea PIB al României, 
se va dovedi extrem de complicată şi oricum ne va lua mai mult timp decât am estimat - ca să nu mai vorbim de costurile sociale. Un alt motiv de îngrijorare, nu numai pentru România, îl constituie punerea în discuţie a modelului social european, atât sub presiunea ideologiei neo-liberale, cât şi a concurenţei economice americane. Ar fi mult prea simplist să credem că reducerea oportunităţilor pe piaţa muncii, renunţarea la unele elemente ale aquis-ului european în domeniul protecţiei sociale, reducerea volumului şi calităţii prestaţiilor sociale în plan european vor fi în măsură să răspundă concurenţei economiei americane. Mai degrabă, investiţii substanţiale în educaţie, în domeniul cercetării şi al noilor tehnologii, concertarea politicilor economice, monetare şi financiare vor fi de natură să ducă la creşterea productivităţii şi competitivităţii economiei europene. Destructurarea modelului social european nu ar fi deloc în avantajul României, ca şi al altor ţări europene, iar păstrarea lui trebuie să rămână un obiectiv în proiectul Europei Unite. Rezumând cele spuse până acum, România doreşte să participe activ la definirea viitorului Europei, care este şi trebuie să rămână un proiect deschis, democratic şi consensual, o uniune de state naţionale care au numeroase valori şi interese comune. Distinşi participanţi, Nu cred că dintr-o astfel de dezbatere poate lipsi ceea ce nu dorim să fie viitoarea Europă Unită. În primul rând, nu vrem să fie un proiect prin opoziţie: Uniunea Europeană nu se defineşte prin contrapunerea ei Statelor Unite ale Americii. În al doilea rând, nu vrem să fie un proiect exclusivist, limitativ. Mai devreme sau mai târziu, ţări precum Turcia, ca şi cele din spaţiul fost iugoslav, sau Albania şi Republica Moldova vor trebui să-şi găsească un loc în Uniune. În al treilea rând, nu vrem să fie un proiect discriminatoriu, care să permită dominaţia unui grup de ţări puternice, impunerea intereselor lor asupra ţărilor mai slabe. În al patrulea rând, nu vrem să reducem construcţia europeană doar la structurarea unui spaţiu de liber schimb. Totodată, legat de discuţiile din ultima perioadă, eu nu cred că există o “veche Europă”, antiamericană, şi o “Nouă Europă”, proamericană. O astfel de diviziune structurală a Europei nu există; dacă s-ar ajunge însă la aşa ceva, am asista explicit la sfârşitul proiectului de unificare a continentului nostru. Mai mult, în noul context internaţional, Uniunea Europeană este chemată să-şi asume responsabilităţi 
în calitate de actor global, să se manifeste cu mai multă vizibilitate, coerenţă şi eficienţă, să contribuie la crearea unui sistem multipolar fondat pe principiile dreptului internaţional şi la edificarea unei noi arhitecturi economice mondiale care să contracareze efectele negative ale globalizării, în paralel cu valorificarea avantajelor acesteia. Din acest punct de vedere, modelul social european poate deveni unul de referinţă în ce priveşte reducerea decalajelor economice care caracterizează lumea contemporană, decalaje care se adâncesc şi devin cea mai periculoasă sursă de conflicte şi de instabilitate pe plan internaţional. Doamnelor şi domnilor, Putem afirma că, pentru România, aderarea la Uniunea Europeană reprezintă singura opţiune viabilă care îi poate asigura reintegrarea completă şi definitivă în sistemul de valori promovat de democraţiile vest-europene, sistem din care face parte de fapt prin istorie, cultură, tradiţie şi aşezare geografică. Apartenenţa României la Uniunea Europeană constituie garanţia progresului economic, a stabilităţii sociale şi securităţii sale interne şi externe, înseamnă cea mai sigură opţiune pentru dezvoltarea sa viitoare într-o lume marcată tot mai mult de interdependenţă şi globalizare. Existenţa unui consens pe această temă în rândul clasei politice şi a unei susţineri puternice din partea cetăţenilor sunt condiţii necesare, dar nu şi suficiente pentru succesul integrării. Aşa cum am mai spus, până în 2007 trebuie să realizăm progrese 
importante în toate domeniile, să ne respectăm angajamentele luate, să dovedim eficienţă şi profesionalism în tot ceea ce facem. Aceasta include atât eforturile necesare din partea Guvernului şi instituţiilor implicate în procesul de negocieri pe parcursul următorilor 2 ani, cât şi în acţiunea practică de implementare, în toate sectoarele a acquis-ului comunitar; include activitatea Parlamentului şi a parlamentarilor în soluţionarea obiectivelor legislative ale procesului şi în cadrul diplomaţiei parlamentare; include societatea civilă, eforturile necesare din partea întregii societăţi româneşti pentru a răspunde tuturor criteriilor de performanţă în vederea integrării reale, eficiente a ţării în Comunitatea Europeană. Ştim că nu va fi uşor, şi tocmai de aceea lucrările forumului de astăzi capătă o relevanţă deosebită, pentru că oferă o perspectivă corectă asupra viitorului atât cetăţenilor români, cât şi partenerilor noştri europeni. România aparţine Europei şi, prin ceea ce face, trebuie să-şi confirme identitatea sa europeană. Nu va fi uşor, pentru că trebuie să consolidăm încrederea partenerilor europeni în capacitatea noastră de a acţiona şi de a ne comporta ca adevăraţi europeni. Închei exprimându-mi convingerea că viitorul european al României nu este pus sub semnul întrebării - şi depinde numai de noi, de capacitatea noastră de a găsi răspunsuri adecvate, de a munci inteligent şi eficient, pentru asigurarea dezvoltării economice şi modernizării instituţionale, a unei vieţi mai bune tuturor cetăţenilor. Vă mulţumesc pentru atenţie. 

Distinşi participanţi, Doamnelor şi domnilor, Îmi face o deosebită plăcere să constat că pregătirea Summit-ului Mondial pentru Societatea Informaţională, iniţiat de Uniunea Internaţională a Telecomunicaţiilor şi susţinut prin Rezoluţia intră într-o nouă fază, în care putem deja evalua rezultatele unor Conferinţe interministeriale regionale, precum cea pan-europeană de la Bucureşti, desfăşurată între 7 şi 9 noiembrie 2002. Conferinţa de la Bucureşti, care a reunit peste 1200 de delegaţi, a reprezentat un efort semnificativ, concertat, la nivel pan-european, de a defini cu claritate elementele constitutive ale unei Societăţi Informaţionale, etapele de trecere la o astfel de societate, acţiunile în plan legislativ, instituţional, administrativ, pentru structurarea parteneriatului public-privat, criteriile de evaluare a reuşitei proiectului. În acelaşi timp s-au pus în discuţie modalităţile şi instrumentele de acţiune în plan politic, economic, social şi cultural în vederea realizării Societăţii Informaţionale şi a Noii Economii, bazate pe cunoaştere. În cadrul reuniunii s-a subliniat importanţa şi necesitatea asigurării coordonării şi coerenţei acţiunilor şi eforturilor celor interesaţi, prin armonizarea abordărilor specifice la nivel naţional şi regional, pe baza unei viziuni politice consensuale, care să aibă sprijinul Guvernelor, şi pe baza unui Plan de Acţiune Global. Acest summit mondial este cu atât mai necesar cu cât, în ciuda boom-ului Internetului, revoluţia în sfera computerelor şi a telecomunicaţiilor se află abia la început. În viitoarele câteva decenii, Internetul şi tehnologiile asociate lui vor transforma profund realitatea, atât în sfera economicului, a relaţiilor interumane, dar şi în cea a politicului, prin crearea premiselor evoluţiei de la democraţia reprezentativă către democraţia directă. Merită să medităm, plecând de la viteza cu care se desfăşoară procesele în acest domeniu, la contrastul dintre realitate şi conţinutul “Declaraţiei de Independenţă a Cyberspaţiului” publicată în 1996 de John Perry Barlow: “Guverne ale lumii industrializate, giganţi vlăguiţi de carne şi oţel, vin din cyberspaţiu, noua casă a minţii. În numele viitorului, vă rog pe voi, cei vechi, să ne lăsaţi în pace. Nu sunteţi bineveniţi! Acolo unde suntem noi, voi nu aveţi nici o putere!” Nimeni nu-i profet în ţara lui! La doar cinci ani de la lansarea manifestului lui Barlow, am realizat cu toţii că ne aflăm în faţa unui efort din care nimeni nu poate fi exclus. Guvernele 
au un rol important, şi sunt parteneri fireşti şi de neocolit atât pentru sectorul industrial-financiar privat, cât şi pentru serviciile publice. Rolul guvernelor devine esenţial atunci când este vorba de reglementare, de asigurarea condiţiilor necesare unei concurenţe loiale, de asumarea unor costuri indispensabile asigurării egalităţii cetăţenilor în faţa noilor tehnologii, dar şi pentru protecţia intimităţii şi pentru apărarea cetăţenilor împotriva exceselor născute de utilizarea fără discernământ a reţelelor informatice. John Perry Barlow greşea şi atunci când credea că Internetul va naşte o nouă Economie, opusă unei aşa-zise vechi Economii, cea a lumii industriale. Suntem departe de aşa ceva. Existenţa noii Economii nu a făcut decât să o potenţeze pe cea veche, şi nu i s-a substituit. Această abordare maximalistă. Poate că, în sfârşit, am învăţat din lecţiile trecutului, trecut în care n-am reuşit să ne punem de acord asupra bunei folosiri a unor tehnologii importante, care s-au întors împotriva noastră. Împărtăşesc însă credoul din finalul manifestului, pentru că el exprimă o dorinţă comună nouă, tuturor: “Vom crea o civilizaţie a minţii. Fie ca ea să fie mai umană şi mai dreaptă...” Avem cu adevărat nevoie de o civilizaţie a minţii, care să pună în valoare enormul capital uman încă nefolosit, existent atât în ţările industrializate, dar mai ales în cele în curs de dezvoltare. De aceea trebuie să acţionăm astfel încât să creăm condiţiile apariţiei şi generalizării 
structurilor economiei bazate pe cunoaştere. Avem în acelaşi timp nevoie de o lume mai umană şi mai echitabilă. Mai umană, adică mai democratică, în care drepturile şi libertăţile cetăţeneşti să se generalizeze, şi ele să fie respectate. Mai dreaptă, prin realizarea unei mai egale distribuiri a avuţiei la nivel global. Din această perspectivă, pentru România, “Societatea Informaţională” se constituie într-o şansă aş spune unică de a reduce într-un timp istoric scurt marile decalaje de dezvoltare care o despart de ţările industrializate. Problema decalajelor de dezvoltare a devenit o problemă globală, care necesită răspunsuri globale. Nu ne mai putem imagina insule de prosperitate într-o mare de sărăcie. Nu întâmplător acestor probleme le-au fost consacrate în anul 2002 Summit-urile de la Monterey şi Johanesburg. Polarizării sociale, faliei care îi desparte pe bogaţi de săraci i se adaugă astăzi ceea ce se numeşte, “Digital Divide”, decalajul între cei care au acces la cunoştinţe, la informaţii, la educaţie de calitate, şi cei care nu au acest acces. “Digital Divide” poate accentua procesul de sărăcire, dacă nu se vor lua măsuri de contracarare a lui. Din această perspectivă, “Societatea Informaţională”, trebuie să se constituie într-un accelerator al proceselor de dezvoltare durabilă la nivel global, pentru micşorarea decalajelor dintre ţările bogate şi cele sărace şi într-un instrument al bunei guvernări. Societatea informaţională se structurează ca o societate a cunoaşterii. De aici, accentul pe care România îl pune pe educaţie, în special pe educarea tinerilor. Dorim să dotăm, până în anul 2004, şcolile româneşti cu circa 500.000 de calculatoare; dorim să dezvoltăm puternic industria de software, care să se constituie într-un viitor motor al creşterii economice durabile. Pentru a valorifica potenţialul oferit de noile tehnologii, de Internet, ne propunem realizarea unor puternice platforme educaţionale, instrumente extrem de necesare în procesul de învăţare. Dorim, în context, să constituim Biblioteca Naţională Virtuală. De asemenea, aplicaţiile informatice sunt esenţiale pentru conducerea proceselor economice. Confruntată cu o slabă capacitate instituţională, cu birocraţia şi corupţia, România a introdus în ultimii doi ani instrumentele guvernării electronice, la nivelul administraţiei centrale şi al administraţiilor locale, inclusiv licitaţiile electronice. Rezultatele sunt promiţătoare, la nivel de costuri, eficienţă dar şi de transparenţă. Temele discutate 
la reuniunea pan-europeană de la Bucureşti au reflectat aceste domenii prioritare de interes, care ne preocupă în cel mai înalt grad. Concepte precum E-government, E-administration, E-regulation (norme şi standarde); E-learning sau E-inclusion răspund nevoilor societăţii moderne, imperativului bunei guvernări, al creşterii calităţii vieţii, al menţinerii diversităţii culturale şi al pluralităţii lingvistice, afirmării creativităţii indivizilor, respectării principiului egalităţii şanselor. În acelaşi timp, definim noi modele de interacţiune, în spiritul bunei guvernări, între principalii actori instituţionali: guvern, Parlament, ministere, servicii publice, întreprinderi private, societate civilă, mass-media. Progresele rapide şi extrem de pozitive ale României sunt o dovadă că stă în puterea noastră să atingem ţeluri ambiţioase precum cele promovate de Summit-ul Mondial privind Societatea Informaţională, atunci când obiectivele sunt clar enunţate şi atunci când există voinţa fermă a unei acţiuni conjugate. Doamnelor şi domnilor, Aşa cum menţionam şi în deschiderea lucrărilor Conferinţei pregătitoare de la Bucureşti, tehnologiile informatice, în sine, nu rezolvă problemele de dezvoltare ale naţiunilor şi nu sunt un panaceu universal. Ele pot doar potenţa fenomene şi procese pozitive, dacă sunt folosite raţional, în cadrul unor sisteme politice şi economice deschise, care caută optimul din punct de vedere al costurilor sociale. Cu alte cuvinte, societatea informaţională 
este eminamente democratică. Pe de altă parte, chiar şi în sânul societăţilor democratice este nevoie de eforturi susţinute pentru democratizarea accesului la informaţie. Între dezvoltare şi democraţie există o legătură cât se poate de directă. Pentru că în ultimii ani se vorbeşte tot mai mult de o criză a democraţiei reprezentative, există tentaţia de a atribui o parte din vină noilor tehnologii, care ar permite propagarea unui model cultural unic şi ar duce la uniformizarea modurilor de consum, la de-responsabilizarea cetăţeanului şi la reducerea lui la simpla dimensiune de consumator. Aceasta poate fi partea goală a paharului. Partea plină este reprezentată de faptul că structurile societăţii informaţionale permit dezvoltarea unor noi forme ale solidarităţii sociale, ale vieţii comunitare şi ale democraţiei directe. Ne aflăm în faţa nesperatei oportunităţi de a crea o societate democratică la nivel global, prin generalizarea drepturilor şi libertăţilor cetăţeneşti şi prin constituirea societăţii civile globale. În acest proces, Europa, aflată în plin proces de reunificare şi de creare a unei identităţi europene, este chemată să joace un rol-cheie, graţie modelului social european, care îmbină exigenţele dezvoltării economice cu nevoile unei protecţii sociale eficiente. Dimensiunea socială este un element determinant al “Societăţii Informaţionale”, care implică existenţa unor servicii publice de educaţie performante, accesibile şi o largă bază de recrutare a elitelor politice, economice şi culturale, dar şi sisteme consolidate de solidaritate socială. Multe dintre problemele evocate de mine se regăsesc în recent elaborată “Strategie Naţională pentru Promovarea Noii Economii şi a Societăţii Informaţionale”, aprobată de Guvernul României după ample consultări cu cei interesaţi şi după o dezbatere publică aprofundată. Ea a fost elaborată din perspectiva integrării României în Uniunea Europeană. Doresc să aduc în discuţie un aspect mai puţin dezbătut, dar în directă legătură cu consecinţele procesului de edificare a unei “Societăţi informaţionale”. Acest aspect are două componente. Una dintre componente este dependenţa de tehnologie a societăţilor post-industriale şi vulnerabilităţile care decurg din această dependenţă. “Societatea Informaţională” va creşte enorm dependenţa noastră de tehnologii, şi de aceea este firesc şi legitim să construim cadrul legal şi mecanismele de implementare care să ne permită apărarea împotriva tuturor acelora care doresc să profite 
de oportunităţile oferite de înalta tehnologie pentru a ataca în primul rând valorile care structurează noua organizare socială. Problema asigurării securităţii informaţionale devine critică în viitorul apropiat. Un al doilea aspect: dacă vrem să garantăm tuturor accesul la noua economie mondială organizată în reţea, dacă dorim să micşorăm astfel decalajele de dezvoltare, trebuie să păstrăm în acelaşi timp diversitatea şi vigoarea culturilor locale. Distrugerea acestei diversităţi culturale, rod al unei evoluţii milenare, ar avea asupra viitorului efecte la fel de devastatoare ca şi pierderea bio-diversităţii biologice. Societate Informaţională trebuie să fie una a moralităţii ştiinţei şi a responsabilităţii cetăţeneşti, a democraţiei, a dezvoltării şi a păcii. Nu putem accepta transformarea Internetului şi a reţelelor de comunicaţii, a mediilor de informare în vectori pentru propagarea urii, fanatismului religios, a xenofobiei şi rasismului, în instrumente ale structurilor terorismului internaţional şi ale crimei organizate. Epoca pe care o trăim nu este doar una a accesului la informaţie, ci şi una a căutării permanente a echilibrului între imperativele economiei şi nevoile societăţii, a reorganizării raporturilor noastre cu lumea şi cu semenii noştri, a creşterii gradului nostru de participare şi de implicare în viaţa societăţii. Vă mulţumesc pentru atenţie. 

Stimaţi participanţi, Îmi face plăcere să mă adresez dumneavoastră, reprezentanţii unui corp profesional de elită, dedicat unui domeniu de o imensă importanţă pentru societatea românească - protejarea patrimoniului cultural naţional. Statutul nostru european, asumat exemplar prin cultură, implică politici eficiente destinate protejării patrimoniului cultural naţional, capabile să constituie o garanţie a transmiterii către viitor a acestor valori şi a deschiderii noastre către lume. Forumul Cultural Naţional şi derularea strategiilor Deceniului Patrimoniului Cultural Naţional au prefigurat o serie de elemente programatice care vizează politicile domeniale pe termen scurt şi lung, elemente ce necesită implementare eficientă şi dezbatere profesională între specialişti din muzee, universităţi, institute de cercetare, structuri descentralizate în teritoriu. Acest tip de comunicare între artist şi administrator, între restaurator şi economist, între istoric şi funcţionar public, între administraţia centrală şi structurile locale descentralizate, eforturile corelate ale tuturor acestor actori, reprezintă cheia eficienţei măsurilor legislative, profesionale şi administrative în domeniul protejării integrate a patrimoniului. Sunt apreciabile realizările recente în domeniul restaurării monumentelor, cercetării, arheologiei, muzeologiei, artelor vizuale. Exemple cum sunt restaurarea monumentelor distruse de incendiu din Muzeul Satului din Bucureşti sau deschiderea noii Galerii de Artă Veche a Muzeului Naţional de Artă vin să probeze profesionalismul specialiştilor români. De asemenea, deschiderea către noi problematici ale cercetării, cum sunt peisajul cultural sau patrimoniul de arheologie industrială, informatizarea sistemelor de evidenţă şi gestiune pentru patrimoniu, muzeologia deschisă spre marele public, conservarea integrată, reprezintă paşi importanţi către o protecţie modernă şi activă a patrimoniului în contextul european. Aceste performanţe profesionale necesită o legislaţie coerentă, o gestionare modernă, care să le asigure eficienţa şi perenitatea. Legislaţia în acest domeniu a făcut paşi importanţi prin promulgarea unor legi specializate, fiind însă necesară perfecţionarea ei, remedierea carenţelor identificate, eficientizarea circuitelor birocratice lente. Din punctul de vedere al gestiunii, tematica abordată de Conferinţa dumneavoastră răspunde necesităţii stringente de modernizare a managementului instituţiilor care gestionează patrimoniul cultural, devenind 
vitale încurajarea parteneriatului public-privat în protejarea patrimoniului, dezbaterea publică, implicarea societăţii civile în măsuri de gestiune şi protecţie, ceea ce poate deveni realitate numai prin educaţie şi formare continuă. Salut în dumneavoastră pe aceia care, în ciuda greutăţilor şi deficienţelor nesubliniate aici, serviţi cu seriozitate, talent şi profesionalism valorile patrimoniului cultural naţional. Vă felicit pentru rezultatele bune dobândite, pentru premiile naţionale în domeniul patrimoniului cultural naţional şi pentru înaltele distincţii de stat recent acordate, şi urez mult succes lucrărilor Conferinţei dumneavoastră, intrată deja în tradiţia dezbaterilor noastre culturale! 

Dragă domnule Preşedinte, “În primul rând, vă rog să îmi îngăduiţi să vă urez un nou an fericit şi prosper. Recent, am discutat cu domnul Ion Ţiriac, preşedintele Comitetului Olimpic Român, care m-a informat cu privire la preocupările Comitetului Olimpic Naţional şi la progresele înregistrate în pregătirea echipei olimpice pentru Jocurile de la Atena din 2004. Mă miră faptul că - şi mi-am exprimat această nedumerire şi în faţa domnului Ţiriac - după decesul lui Alexandru Şiperco (în 1998), ţara noastră nu a mai reuşit să aibă un reprezentant ales ca membru al Comitetului Olimpic Internaţional, în ciuda tuturor succeselor de la Jocurile Olimpice, a locurilor fruntaşe din clasamentele marilor competiţii internaţionale şi a participării României - pe parcursul ultimelor decenii - la toate Jocurile Olimpice de vară de pe tot cuprinsul globului. Domnul Ţiriac mi-a spus că doamna Nadia Comăneci a fost nominalizată acum câţiva ani, nominalizare pe care, în calitatea mea de Preşedinte al României, o susţin cu multă plăcere şi deplină convingere. Dragă domnule Preşedinte, După părerea mea, Nadia este un simbol nu doar pentru gimnastică - un sport artistic - ci şi pentru ceea ce reprezintă Jocurile Olimpice: idealuri înalte, tinereţe, talent, eleganţă şi energie. Aş dori, de asemenea, să adaug că Nadia continuă să fie un cetăţean român devotat, animat de puternice idealuri umaniste. Inima ei bate pentru poporul pe care a trebuit să îl părăsească din pricina opresiunii comuniste, cu o lună înainte de Revoluţia Română din 1989. Din câte am înţeles, Nadia ştie că a fost propusă ca şi candidat de către Comitetul Olimpic Român pentru Comitetul Olimpic Internaţional. Ar fi păcat să fie dezamăgită chiar de sistemul democratic după care tânjea, atunci când a părăsit România şi pentru implementarea căruia - în ţara noastră - a militat de atunci încoace. Nadia a fost prezentă la toate evenimentele politice, sociale naţionale şi internaţionale care au avut loc în ultimii ani. Ultimul dintre ele a fost în 23 noiembrie 2002, când, alături de mine, l-a întâmpinat pe George W. Bush, Preşedintele Statelor Unite, care efectua o vizită în România, după Summit-ul de la Praga, unde ţara noastră a primit invitaţia oficială de a se alătura membrilor NATO. Dragă domnule Rogee, Am o mare admiraţie pentru organizaţia pe care o conduceţi, pentru idealurile şi misiunea ei. România şi COR au împărtăşit întotdeauna aceste idealuri. Ea a fost un membru activ şi devotat al Mişcării Olimpice. După 
Prinţul Bibescu, Alexandru Plagino sau Alexandru Şiperco, tradiţia existenţei unui membru din România în carul Comitetului Olimpic Internaţional ar putea fi continuată cu succes de Nadia Comăneci, o tânără cu o carieră strălucită, care personifică spiritul Olimpic. Sper, domnule Preşedinte, că veţi accepta să luaţi în considerare această scrisoare, atât ca pe o dovadă a disponibilităţii de cooperare a ţării noastre, cât şi ca pe o recomandare pentru propunerea ca Nadia să facă parte din Comitetul Olimpic Internaţional. Înainte da a încheia, aş dori să îmi exprim convingerea că Mişcarea Olimpică Internaţională va progresa şi să urez mult succes atleţilor care vor participa la Jocurile Olimpice din 2004, de la Atena.

Excelenţei Sale Domnul Jiang Zemin Preşedintele Republicii Populare Chineze Bucureşti, ianuarie 2003 “Excelenţă, Cu ocazia Anului Nou chinezesc, îmi face o deosebită plăcere ca, în numele poporului român şi al meu personal, să vă adresez calde felicitări şi cele mai bune urări de progres şi prosperitate pentru poporul chinez prieten. Doresc să reafirm hotărârea României de a acţiona pentru dezvoltarea în continuare a relaţiilor cu Republica Populară Chineză, pe baza tradiţiei îndelungate de prietenie şi colaborare dintre statele noastre, dintre popoarele român şi chinez”. Ion Iliescu, Preşedintele României 

Onorată asistenţă, Bilanţul anual al Poliţiei Române este un prilej de analiză atentă, critică a ceea ce s-a făcut în anul precedent şi creionarea, determinarea căilor de perfecţionare a activităţii. Orice analiză de acest fel trebuie să plece de la complexitatea problemelor cu care se confruntă Poliţia Română. În primul rând, asistăm la o diversificare a actelor infracţionale, la o dezvoltare şi profesionalizare a crimei organizate, inclusiv la internaţionalizarea ei ca urmare a unui fenomen contemporan: creşterea fluxurilor migratorii legale, dar mai ales ilegale. România este tot mai mult un spaţiu de tranzit, lucru care generează probleme tot mai greu de rezolvat. În al doilea rând, eliminarea vizelor Schengen înseamnă răspunderi în plus din partea noastră pentru o acţiune solidară cu ţările spaţiului european în care ne integrăm, pentru auto-protecţie faţă de fenomenele negative care însoţesc aceste fluxuri migratorii. Nu putem ignora, ceea ce sublinia domnul ministru Rus, exigenţele comunităţii europene în contextul dorinţei noastre de integrare completă în acest spaţiu. Apoi, este vorba de amplificarea atentatelor la siguranţa cetăţeanului, a bunurilor personale, fenomene tot mai grave de violenţă, trafic de droguri, de carne vie ş.a.m.d. Eu v-aş recomanda să nu ne lăsăm induşi în eroare de unele date statistice care sunt prezentate în bilanţul poliţiei, care ne situează cu indicatori de infracţionalitate sub nivelul unor ţări dezvoltate ca Danemarca, Elveţia, Franţa, Germania ş.a.m.d. Este clar că sunt altele criteriile de înregistrare. Se simte, oare, mai sigur, mai protejat, cetăţeanul român decât cel danez sau cel elveţian, dacă ne-am lua după aceşti indicatori statistici? Sau acolo apare în această statistică cu o situaţie şi mai bună ţări vecine nouă, ca Bulgaria sau Ucraina. V-aş ruga să mergeţi fără grijă pe drumurile ţărilor respective, că nu sunteţi afectaţi în nici un fel. Deci, să fim realişti în judecarea tuturor acestor date statistice şi aceasta nu trebuie să ne jeneze şi nu este în nici un fel vreo apreciere lipsită de reţinere şi de respect chiar şi faţă de ţările vecine. Dar, cu toţii, în acest spaţiu, parcurgem o perioadă care ne-a adus, din păcate, şi pe acest plan, înrăutăţirea climatului, şi mai ales a climatului de siguranţă a cetăţeanului, cum a adus şi înrăutăţirea condiţiilor de viaţă ale oamenilor care, la rândul lor, alimentează aceste fenomene. Peste toate acestea, corupţia erodează din interior organismul social şi subminează 
autoritatea statului, a instituţiilor sale, a administraţiei. În acest context, fără îndoială, misiunile şi sarcinile complexe ale Poliţiei Române, ca instituţie specializată pentru apărarea ordinii publice, sunt deosebite. De aceea, sunt cu atât mai mult de apreciat eforturile depuse de instituţia dumneavoastră în anul care a trecut, lucru care nu înseamnă că nu este loc şi de mai bine. Analizele dumneavoastră reflectă aceste eforturi şi conştiinţa răspunderii care revine poliţiştilor, eforturile pentru reorganizarea structurilor proprii, după declanşarea procesului de demilitarizare şi ridicarea gradului de profesionalitate, de tehnicitate, de dotare, ca şi eforturile, preocupările şi rezultatele în general bune pe linia creşterii eficienţei şi a competenţei. Misiunile pe care le are de îndeplinit Poliţie Română impun creşterea responsabilităţii celor care execută actul de comandă, indiferent de nivelul ierarhic, o mai mare deschidere şi disponibilitate pentru conlucrarea cu celelalte instituţii cu atribuţii în domeniu şi, lucru extrem de important, o creştere a capacităţii de a comunica şi conlucra atât cu cetăţenii, cât şi cu comunităţile locale. Cred că sunteţi de acord cu mine că, fără sprijinul activ al cetăţenilor, sarcinile dumneavoastră ar fi extrem de greu de dus la capăt cu succes. Societatea civilă este partenerul firesc al statului şi al instituţiilor sale. În acest domeniu, Poliţia Română a făcut o serie de progrese, dar are încă multe datorii, mai ales în 
ceea ce priveşte construirea unui anumit tip de abordare a problemelor legate de respectarea drepturilor omului. Ştiu că unele dintre cazurile cu care vă confruntaţi depăşesc cu mult limitele normalului şi că aceste lucruri lasă urme în starea de spirit a lucrătorilor de poliţie. Nu trebuie transformate aceste lucruri, altminteri reale, în scuze pentru abuzuri sau comportament brutal. Consider că sunt de apreciat abordările în domeniu, dar că munca de educare a lucrătorilor de poliţie în spiritul respectării stricte a drepturilor şi libertăţilor cetăţeneşti este una de durată. Creşterea încrederii cetăţeanului în lucrătorul de poliţie trebuie să înceapă de la calitatea raportului dintre ei. Chiar şi atunci când încalcă legea, nu trebuie să se aducă atingere demnităţii cetăţeanului prin comportamente şi tratamente degradante. Cu atât mai mult, atitudinea civilizată se impune în relaţia cu cetăţeanul onest. Mutaţiile de substanţă în planul mentalităţii, înaltul profesionalism, precum şi asumarea răspunderii personale a poliţistului pentru faptele sale, obligaţia de a acţiona numai în litera şi spiritul legii, ca apărător al drepturilor şi libertăţilor fundamentale ale persoanei, vor conduce la o percepţie favorabilă din partea comunităţii. Poliţiştii trebuie să fie conştienţi că societatea civilă nu le mai acceptă manifestări de incompetenţă, imoralitate, fapte de corupţie sau abuzuri. Instituţia dumneavoastră, alături de celelalte structuri din sistemul ordinii publice şi siguranţei naţionale, cunoaşte un necesar proces de reformă, pregătindu-se permanent să-şi asume noi sarcini potrivit cerinţelor societăţii şi orientărilor strategice ale Ministerului de Interne pe linia integrării europene. La baza activităţii Poliţiei Române trebuie aşezată cu fermitate ideea că nimeni nu este mai presus de lege şi, în consecinţă, să nu tolereze nici o faptă antisocială. În contextul actual, când asistăm la creşterea şi diversificarea fenomenelor infracţionale, la creşterea criminalităţii economico-financiare, a corupţiei, a economiei subterane, a infracţiunilor contra persoanei, a traficului şi consumului de droguri, rolul Poliţiei trebuie să crească în primul rând prin profesionalism, prin promptitudine, spirit de ordine şi corectitudine. Trebuie desfăşurată o activitate susţinută pentru creşterea gradului de siguranţă a cetăţeanului şi a ordinii publice, pentru respectarea strictă a legilor, manifestând intoleranţă faţă de infracţionalitate, faţă de tot ceea ce înseamnă 
fenomene antisociale, încurajând populaţia pentru a face front comun împotriva acestor fenomene, pentru ridicarea gradului de solidaritate cetăţenească împotriva fenomenelor negative. Este îngrijorătoare, din acest punct de vedere, tocmai slăbirea coeziunii sociale în lupta împotriva fenomenelor negative. Sunt de-a dreptul revoltătoare cazuri, situaţii, când infractori jefuiesc ziua în amiaza mare şi nu există reacţie cetăţenească împotriva acestora. Dar trebuie să spunem că, uneori, nici din partea poliţiei această reacţie nu este întotdeauna pe măsură. Este inadmisibil ca grupări care terorizează populaţia - copiii din şcoli, din cartiere, fete şi femei - să nu cunoască o ripostă energică din partea organelor de ordine. Ele trebuie să încurajeze şi cetăţenii pentru a acţiona împreună în vederea eradicării acestor bande de infractori. Eficienţa activităţii Poliţiei, a sistemului de ordine publică trebuie să se materializeze prin creşterea sentimentului de siguranţă al cetăţeanului, pentru apărarea liniştii sale, a patrimoniului public şi privat, pentru ţinerea sub control sever a infractorilor. Din acest punct de vedere, trebuie să fim conştienţi de faptul că s-a deteriorat gradul de siguranţă, sentimentul de siguranţă al cetăţeanului şi trebuie să ne îngrijoreze acest fapt, că cetăţeanul nu mai are siguranţa vieţii sale liniştite, oamenii nu mai sunt siguri de ei, să circule pe stradă; nu mai vorbesc, seara, pe străzi, în parcuri, femei, fete, copii care vin de la şcoală. 
Acesta trebuie să fie elementul care trebuie să ne ghideze în tot ceea ce gândim din acest punct de vedere, nu numai la scara Poliţiei, dar în primul rând Poliţia este chemată, ea este avanpostul acestui sistem de autoapărare a societăţii. Ea trebuie să dea, în acelaşi timp, încrederea, certitudinea cetăţeanului şi comunităţilor care, la rândul lor, trebuie să se organizeze, din acest punct de vedere, pentru a ne apăra împotriva acestor fenomene. Trebuie să ridicăm gradul de responsabilitate şi de implicare a cetăţeanului, înţelegerea necesităţii şi urgenţei unei acţiuni de autoapărare a societăţii împotriva infractorilor. În faţa unei colectivităţi solidare, unite şi combative, şi infractorii devin mai prudenţi. Or, în momentul de faţă, obrăznicia şi impertinenţa infractorilor, a celor ce apelează la violenţă au ajuns să timoreze, adesea, colectivităţi întregi. Trebuie să determinăm o stare generală de mobilizare, de front comun al tuturor, nu numai al poliţiştilor, nu numai al celor îmbrăcaţi în uniformă. Ei singuri, niciodată nu vor putea face faţă valului infracţional, dacă nu creăm o reacţie promptă şi fermă a societăţii împotriva tuturor acestor fenomene. Cred că aceasta este datoria comună a noastră, a tuturor. Vă este cunoscut faptul că societatea noastră este atinsă de un grav flagel - corupţia, care merge mână în mână cu birocraţia, cu goana nebunească după avere şi putere, obţinute prin orice mijloace şi orice căi, flagel care afectează funcţionarea democratică a statului şi a instituţiilor sale şi loveşte, în cele din urmă, în populaţie, în omul cinstit. Am declarat răspicat că, pentru înfrângerea acestui flagel, voi sprijini orice acţiune a instituţiilor statului, a societăţii civile cu care trebuie să cooperăm, pentru a porni un adevărat război împotriva corupţiei şi a-i bara căile de înrădăcinare în organismul politic, economic şi social. După cum vedeţi, lupta nu e uşoară, dar trebuie să se înţeleagă că ea nu este una de conjunctură, ci de durată şi cu multe capcane. Trebuie să fim hotărâţi şi convinşi că vom izbândi. Este nevoie în această luptă de profesionalism, de dăruire şi devoţiune faţă de ţară, faţă de cetăţean, faţă de populaţie, faţă de interesul naţional şi nu în ultimul rând este nevoie de oameni incoruptibili. Pentru acest lucru însă, trebuie ca toţi poliţiştii, din toate structurile, să-şi îndeplinească cu onestitate, în mod continuu şi unitar, prerogativele conferite de legi şi regulamente, punând în centrul preocupărilor lor 
apărarea proprietăţii private şi publice, a intereselor legitime ale cetăţenilor. Numai în acest mod, Poliţia va câştiga încrederea totală a contribuabililor, realizând astfel apropierea de cetăţean şi cerinţele sale, îndeplinindu-şi rolul şi misiunea de serviciu faţă de comunitate. Legea de Organizare şi Funcţionare a Poliţiei Române, Statutul Poliţistului, Autoritatea Teritorială de Ordine Publică şi nu în ultimul rând Corpul Naţional al Poliţiştilor sunt pârghii care pun în mişcare noi mecanisme ale vieţii democratice şi conferă valenţe superioare relaţiei poliţist-cetăţean. Ca şi în cazul corupţiei, şi în cazul altor acte antisociale nu există mică infracţionalitate şi mare infracţionalitate. Încălcarea legilor şi a regulilor de convieţuire socială sunt acte grave în sine şi trebuie tratate cu toată seriozitatea şi asprimea. Nu putem privi cu îngăduinţă cum diverşi indivizi escaladează fenomenele antisociale, de la cele cu pericol social scăzut, la crime, tâlhării şi violuri, pentru că, într-un moment sau altul, când se putea interveni cu şanse mari de reuşită, s-a dovedit o nepermisă îngăduinţă sau chiar nepăsare. Am constatat cu satisfacţie că Poliţia Română şi-a asumat conceptul de “Toleranţă zero”, propunându-şi să facă mai întâi curăţenie în propria instituţie şi atacând, totodată, ferm fenomenul infracţional. Cu cât rezultatele vor fi mai bune şi mai vizibile, cu cât oamenii se vor simţi mai apăraţi de lege şi de poliţie, cu atât încrederea şi sprijinul lor vor fi mai 
mari. Salut, din acest punct de vedere, spiritul de exigenţă exprimat astăzi aici de ministrul de interne faţă de eficienţa, vigoarea şi tonusul necesar al Poliţiei Române. Am încredere în capacitatea funcţionarilor publici ai Poliţiei Române că vor fi la înălţimea cerinţelor şi misiunilor ce le-au fost încredinţate de societate, că vor contribui la consolidarea principiilor statului de drept. Fie ca onoarea şi demnitatea cu care vă exercitaţi profesia de poliţist, să poarte girul şi recunoştinţa semenilor noştri! În acest spirit, vă urez succes în anul 2003! 

Excelenţei Sale Domnul Vaclav Havel Preşedintele Republicii Cehe Bucureşti, februarie 2003 “Stimate domnule Preşedinte, Vă mărturisesc că păstrez o amintire vie şi deosebit de plăcută a colaborării noastre. Într-o perioadă de profunde transformări pe scena politică şi în societatea cehă, aţi reprezentat pentru poporul ceh, ca şi pentru prietenii ţării dumneavoastră, printre care mă număr, factorul indispensabil de continuitate şi stabilitate democratică. Sub mandatul dumneavoastră, Republica Cehă şi-a întărit prestigiul şi rolul pe scena internaţională, înscriindu-se ferm pe traiectoria dinamică a integrării europene şi euro-atlantice. Remarc cu satisfacţie că întregul dumneavoastră mandat a marcat şi o perioadă de dezvoltare a relaţiilor bilaterale româno-cehe, pe toate planurile. Reînnoindu-vă profunda mea apreciere faţa de activitatea dumneavoastră în funcţia de Preşedinte al Republicii Cehe, care a contribuit, în mod decisiv şi la aprofundarea relaţiilor noastre bilaterale, vă asigur, domnule Preşedinte, de înalta mea consideraţie”. Ion Iliescu, Preşedintele României 

.S.Domnului Moshe Katsav Preşedintele Statului Israel 1 Februarie 2003 Stimate Domnule Preşedinte, Am aflat cu toţii de tragicul accident suferit de naveta spaţială Columbia, în momentul intrării în atmosferă, după încheierea misiunii în spaţiu. Vă rog să primiţi şi să transmiteţi familiei cosmonautului care a avut, alături de ceilalţi şase cosmonauţi, un sfârşit atât de dramatic, sincerele noastre condoleanţe. Al dumneavoastră sincer, Ion Iliescu, Preşedintele României 

Domnule Preşedinte, Am aflat cu multă tristeţe despre tragica veste privind dezintegrarea în spaţiu a navetei Columbia şi pierderea celor şapte astronauţi, aflaţi atât de aproape de încheierea cu succes a misiunii în spaţiu. Suntem cu sufletul aproape de familiile astronauţilor, de Dumneavoastră, domnule Preşedinte, şi de întreg poporul american, în aceste momente dificile. În numele poporului român, aş dori să exprim condoleanţe şi regrete profunde pentru pierderea celor şapte astronauţi, precum şi solidaritatea şi sprijinul nostru familiilor şi întreg poporului american în această cumplită tragedie. 

Dragi compatrioate, Mă adresez dumneavoastră, femeilor din România, la acest început de primăvară, cu cele mai bune gânduri şi urări de sănătate, fericire şi împliniri personale şi profesionale, de prosperitate. Recunoaşterea statutului femeii în societate, a principiului egalităţii ei în drepturi şi obligaţii cu bărbatul a fost un proces lung şi anevoios, care s-a lovit - şi, din păcate, se loveşte şi acum - de o serie de obstacole, de rezistenţe legale şi culturale, de intoleranţa unor grupuri religioase. Practic, chiar şi în cele mai democratice şi mai tolerante societăţi femeile au de înfruntat o serie de discriminări de natură politică, economică şi socială. Fenomene precum prostituţia, exploatarea sexuală a femeii, salarii mai mici la muncă şi răspunderi egale cu bărbaţii, insuficienta reprezentare în politică, în parlamente, guverne, în organele administrative reprezentative sunt tot atâtea aspecte ale persistenţei unor modele civilizaţionale care discriminează femeia. Aceste aspecte negative sunt cu atât mai greu de acceptat, cu cât femeia joacă un rol-cheie în economie, în viaţa socială, femeile fiind acel liant care dă tărie şi eficienţă familiei, şi stabilitate societăţii. România are propriile ei probleme în ceea ce priveşte tratamentul aplicat femeilor, în ciuda existenţei unei legislaţii moderne în domeniu şi a voinţei actorilor politici de a aplica ferm aceste legi. Avem încă mult de luptat cu tarele unei tradiţii a discriminării femeii în societate. Personal, sunt îngrijorat de accentuarea unor fenomene precum violenţa în familie, unde femeile sunt aproape permanent victime, sclavia sexuală, prostituţia, consumul de alcool şi de droguri, abandonul copiilor. De asemenea, nu pot trece cu vederea creşterea concubinajului şi a divorţurilor, scăderea numărului de căsătorii. Este trist şi revoltător să vedem tot mai multe adolescente însărcinate, care aleg drept rezolvare a problemelor lor pruncuciderea. Împreună cu Guvernul şi cu organizaţiile societăţii civile am iniţiat o serie de acţiuni care au ca obiectiv îmbunătăţirea statutului social şi a vieţii de zi cu zi a femeilor. Dorim să avem cât mai puţine acte de discriminare a femeilor şi de rău tratament la adresa lor. Dorim să ajutăm mai mult femeile singure care au copii în îngrijire şi să înfiinţăm mai multe locuri de muncă pentru femei. Nu vom schimba în mod semnificativ starea de lucruri din România dacă nu vom conştientiza răspunderile care revin fiecăruia dintre noi, dacă nu vom înţelege 
să apărăm şi să aplicăm valorile şi principiile democraţiei. Aceasta include şi necesitatea ca femeile să-şi ocupe cu demnitate locul pe care îl merită în viaţa politică, economică şi socială a ţării. Cu acest prilej aduc omagiul meu femeilor ţării, care au ştiut să înfrunte greutăţile şi să contribuie esenţial la menţinerea coeziunii naţionale şi sociale, să le asigur de aprecierea şi recunoştinţa mea pentru eforturile lor. Respectându-vă şi tratându-vă ca pe egalele noastre, dovedim că apreciem la adevărata sa valoare munca dumneavoastră în familie, în viaţa economică, politică, ştiinţifică şi culturală a ţării. Societatea românească trebuie să intre în normalitate şi să acorde atenţia şi preţuirea meritate de femei, să-şi însuşească o cultură a egalităţii în drepturi, a dialogului şi toleranţei. În încheiere, adresez tuturor femeilor din România îndemnul de a lupta mai ferm pentru afirmarea drepturilor lor, de a rămâne în continuare acel factor de echilibru şi de liant de care are nevoie societatea noastră pentru a-şi atinge obiectivele, a se dezvolta, a depăşi crizele tranziţiei şi pentru a asigura o viaţă mai bună tuturor cetăţenilor ţării. La mulţi ani! 

Doamnelor şi domnilor, Nu îmi permit să fac aprecieri asupra bilanţului şi obiectivelor anului 2003 - an important pentru Justiţia română, ca şi pentru consolidarea unor procese esenţiale în toate domeniile vieţii economice şi sociale, pentru accelerarea reformelor şi pentru pregătirea integrării europene a ţării. Mă voi rezuma la câteva consideraţii de ordin calitativ. Justiţia este o valoare în sine pentru că nevoia de dreptate, individuală sau colectivă, este un imperativ al demnităţii umane. Apreciez eforturile făcute de Ministerul Justiţiei pentru asigurarea independenţei justiţiei, combaterea corupţiei şi întărirea statului de drept, condiţii esenţiale pentru integrarea euroatlantică a ţării noastre. In acest scop, hotărâtor este cadrul legislativ în edificarea căruia ministerul a avut un rol important. Am urmărit cu interes contribuţia dumneavoastră la elaborarea proiectului de revizuire a Constituţiei, la elaborarea unor importante acte normative, cum a fost reglementarea privind înfiinţarea Parchetului Naţional Anticorupţie, implementarea aquis-ului comunitar, în acelaşi timp, şi dumneavoastră înţelegeţi că sunteţi numai la începutul unui proces, ce este departe de a se fi încheiat. Mă refer, îndeosebi, la lucrările pentru definitivarea noului Cod Penal, ţinând seama de importanţa majoră pe care o are această reglementare în edificarea unei ordini de drept moderne şi compatibile cu exigenţele societăţii contemporane. Revoluţia română din 1989 a deschis larg porţile societăţii noastre către noile valori ale democraţiei moderne. Este în sarcina noastră, însă, să edificăm această ordine şi, îndeosebi, sarcina dumneavoastră ca, în domeniul protecţiei penale al statului de drept, să concepeţi cadrul legislativ necesar. Cred că am pierdut mult timp. De aceea constituie o imperioasă necesitate să-l recuperăm, iar din partea mea veţi avea tot sprijinul necesar. Asemănător, deşi nu identic, este şi Codul Civil. Experienţa acestui cod este poate unică în evoluţia legislaţiei româneşti. Edictat de domnitorul A.I.Cuza în secolul al XIX-lea, el a străbătut două războaie mondiale, procesul atât de complex al reîntregirii neamului, regimul antonescian şi regimul comunist. De aceea, evident, Codul civil trebuie modernizat, întrucât nu mai corespunde, sub toate aspectele, cerinţelor societăţii moderne. Alte ţări au realizat aceasta prin modificări succesive, deci oarecum din mers. Noi va trebui să elaborăm un nou cod, fără însă a distruge ceea ce are valoros, deoarece, 
în esenţă, concepţia codului existent nu este contrară societăţii de astăzi. El trebuie adus la zi, avându-se în vedere şi perspectiva evoluţiilor viitoare, legată de integrarea europeană şi euroatlantică a ţării. Este o mare deosebire între Codul Penal şi Codul Civil. Represiunea statală porneşte de la necesitatea apărării anumitor valori definitorii, care astăzi sunt altele decât cele ale codului în vigoare chiar dacă, sub aspect tehnic, sunt şi elemente de continuitate. Codul civil exprimă însă, el însuşi, anumite valori, mai ales la nivelul vieţii private a oamenilor. De aceea, îmbunătăţindu-l şi adaptându-l la actualitate, va trebui păstrat ceea ce este bun, inovând acolo unde este necesar, spre a mări cadrul de libertate individuală a oamenilor. Codul civil a exprimat, prin chiar conceperea lui, o anumită filozofie asupra omului, în general, îndeosebi în ce priveşte viaţa sa individuală şi privată. Chiar dacă nu în sens strict juridic, el este constituţia acestui domeniu. Mă voi referi, în continuare, la un alt aspect şi anume evoluţia rolului şi funcţiilor Ministerului Justiţiei. Va trebui să terminaţi ceea ce aţi început, pentru asigurarea independenţei justiţiei şi configurarea unui nou cadru, modern şi compatibil cu cel al ţărilor Uniunii Europene, în privinţa puterii judecătoreşti. Dar odată acest proces încheiat, rolul şi funcţiile ministerului nu mai pot fi aceleaşi. Bineînţeles că el va trebui, în continuare, să răspundă de asigurarea logistică şi a prestaţiilor 
administrative necesare puterii judecătoreşti şi ale Ministerului Public. Mai ales va trebui luat curs decisiv spre informatizarea tuturor structurilor noastre administrative - inclusiv din domeniul Justiţiei. De asemenea, Ministerul Justiţiei va răspunde de retroacţiunea, de ordin legislativ, rezultată din practica luptei împotriva criminalităţii şi practica judiciară, de implementarea aquis-lui comunitar, de dezvoltarea relaţiilor externe în domeniul justiţiei. Sunt aspecte inseparabile de procesul de guvernare a ţării. Totodată, din ce în ce mai mult, va trebui să vă asumaţi rolul, ce nu poate fi a altei structuri guvernamentale, în ce priveşte justiţia socială. Este un domeniu ce nu a fost explorat îndeajuns. El priveşte şi buna funcţionare a puterii judecătoreşti. Procesomania, această tară a multora din societatea noastră, trebuie stăvilită. Nu ne putem aştepta la un act de justiţie de calitate în condiţiile actuale ale multor instanţe supraaglomerate, mai ales la nivelele superioare ale ierarhiei instanţelor judecătoreşti, cum este Curtea Supremă de Justiţie. Cariera de magistrat- judecător sau procuror - implică o mare responsabilitate, dar cu condiţia să poată fi realizată în mod corespunzător acestei responsabilităţi. Au existat cândva judecătorii de pace sau alte modalităţi ce asigurau stingerea unor conflicte prin dialog şi raţiune. In fond, judecătorul "rosteşte dreptul". Ce poate fi mai aproape de demnitatea fiinţei umane ca în loc să aştepte ca altul să-i rostească dreptul, să şi-l descopere singură, să fie propriul său judecător, pe temeiul raţiunii şi simţului de dreptate ce este comun nouă tuturor. Abordarea criminalităţii, în continuă creştere, nu poate fi gândită doar prin creşterea numărului de procurori şi de judecători. Este necesară dezvoltarea conlucrării cu factorii administraţiei, cu agenţii economici, cu reprezentanţii autorităţilor locale, cu comunităţile de cetăţeni, cu societatea civilă. Trebuie să apelăm la mijloacele educaţiei civice şi ale democraţiei participative. Justiţia socială implică însă mai mult. Ministerul a preluat Registrul Comerţului. A fost justificat, poate, la reînfiinţarea Camerelor de Comerţ şi Industrie, la puţin timp după revoluţie, ca acest registru să funcţioneze în cadrul camerelor respective. Dar, nu este firească această sursă de venit pentru camerele de comerţ, care trebuie să-şi realizeze veniturile necesare ca urmare a prestaţiilor de servicii pentru comercianţi, aceasta fiind raţiunea lor de a fi. 
De aceea, în mod justificat ministerul a preluat această activitate. Dar de ce nu am merge mai departe, introducând cazierul comercial, pentru a apăra un interes public incontestabil, legat de ideea de justiţie socială şi anume protecţia societăţii de comercianţii incorecţi, lipsiţi de scrupule, ce nu înţeleg şi, mai grav, nu vor să înţeleagă că veniturile lor nu se justifică decât în măsura realizării unei prestaţii oneste pentru clientela ale căror cerinţe ei le satisfac. Societatea nu poate fi lăsată la discreţia unor interese private ci, dimpotrivă, economia privatizată este destinată să asigure satisfacerea cerinţelor sociale. Aceasta presupune muncă şi corectitudine, deci este un aspect al justiţiei sociale. Am menţionat cele de mai sus numai pentru a exemplifica rolul şi funcţiile ce urmează a vi le asuma în ce priveşte justiţia socială. In bilanţul dumneavoastră arătaţi că, adesea, nu a existat timpul necesar pentru aprofundarea unor aspecte ale proiectelor de acte normative avizate de minister. Este şi va rămâne sarcina Ministerului Justiţiei calitatea de a fi consultantul juridic de specialitate al Guvernului. De aceea, deficienţa la care vă referiţi trebuie neapărat înlăturată. Un act normativ, indiferent de natura sa, ar putea fi definit ca expresie a unui act de voinţă iluminat de raţiune. In consecinţă calitatea actului normativ este condiţionată de fundamentarea sa. Or, s-ar impune, poate, să prezentaţi Guvernului o nouă metodologie guvernamentală de elaborare 
a actelor normative? Noi am rămas, sub acest aspect, tributari soluţiilor tradiţionale. Cele mai semnificative evoluţii ale procesului legislativ, în toate democraţiile moderne, sunt în aval de organul decizional. Nimeni astăzi nu mai elaborează actele normative fără participarea societăţii civile. In fond, democraţia se bazează pe încrederea în oameni, pe maximă receptivitate faţă de interesele lor, chiar divergente sau contradictorii. Arta guvernării este arta negocierii şi armonizării acestor interese. In Anglia există Cartea verde şi Cartea albă, supuse dezbaterii celor interesaţi, şi apoi "bill"-ul aprobat de Cabinet. In Franţa s-au dezvoltat modalităţi de concertare la aceeaşi masă a tuturor factorilor implicaţi. Nu spun că trebuia să adoptăm o soluţie sau alta, ci numai că trebuie să părăsim o rutină depăşită de societatea modernă, să părăsim concepţia unei tehnostructuri statale birocratice, atotştiutoare. Sunteţi, cred, de acord că potenţialul intelectual din societate este mult mai mare decât cel înmagazinat în ierarhia autorităţilor publice, mult mai creativ şi ingenios. De ce să nu îl folosim! Multe probleme, care apar şi la nivelul Preşedintelui României, rezultă din lipsa de dialog social. Or, dacă statul şi toate autorităţile sale sunt în slujba cetăţeanului, dialogul social este absolut necesar. Aceasta priveşte şi procesul legislativ, întrucât actul normativ nu este destinat numai celor care îl instituie ci, mai ales, celorlalţi, care urmează să-l aplice. Nu mă opresc asupra altor aspecte abordate în Bilanţul ministerului. Poate, una din problemele de mare actualitate asupra căreia trebuie să se aplece toţi lucrătorii din sistemul justiţiei, atât cei ce lucrează în instanţe, cât şi în aparatul ministerului, este problema deontologiei magistraţilor, prevenirea şi eradicarea corupţiei din propriile rânduri. Pentru a lupta eficient împotriva acestui flagel, care afectează profund societatea noastră, un factor esenţial este autoritatea morală a celor chemaţi să facă dreptate, ca şi a tuturor funcţionarilor publici care trebuie să se afle în slujba cetăţenilor, a intereselor generale ale societăţii. Iar magistraţii, prin definiţie, trebuie să fie exemple de corectitudine şi incoruptibilitate. Sunt multe de făcut. Dar sunt şi multe pe care le-aţi realizat. De aceea, în încheiere, îmi exprim convingerea că veţi fi la înălţimea încrederii şi aşteptărilor pe care statul şi societatea noastră, în ansamblul ei, le au faţă de dumneavoastră. 

Dragi elevi, Stimaţi profesori şi învăţători, Am aflat cu deosebită satisfacţie de receptivitatea cu care şcolile din România au răspuns unei frumoase iniţiative şi doresc să vă felicit pentru participarea atât de numeroasă la manifestările organizate în cadrul “Zilei Primăverii în Europa”. Iniţiativa Convenţiei Europene de a încuraja participarea generaţiilor de mâine la dezbaterea privind chiar viitorul acestora în Europa unită prin marcarea “Zilei Primăverii” are o importanţă aparte. Faptul că România figurează ca ţara europeană cu cel mai mare număr de şcoli care participă la această manifestare este plin de semnificaţii încurajatoare. România dovedeşte prin aceasta, o dată în plus, că va fi un membru entuziast, de nădejde, decis să aducă un nou potenţial Uniunii. Voi, tinerii români de astăzi, cetăţenii europeni de mâine, aţi arătat cât de mult preţuiţi această opţiune de integrare europeană a ţării noastre şi că sunteţi preocupaţi de pe acum de împlinirea destinului nostru european. Acest lucru îmi întăreşte credinţa că eforturile noastre vor fi încununate de succes într-un viitor de prosperitate, aşa cum ni-l dorim cu toţii pentru ţara noastră. Vă doresc mult succes!

Domnule Preşedinte al Academiei Române, Domnilor şi doamnelor membri ai Academiei, Onorată asistenţă, Am răspuns cu plăcere invitaţiei de a participa la sesiunea solemnă de azi, prilejuită de împlinirea a 70 de ani de la naşterea celui ce avea să devină un mare artist al cuvântului şi al poeziei, Nichita Stănescu. Mă simt onorat să fiu prezent la un asemenea eveniment şi, ca de fiecare dată în asemenea ocazii, socotesc de datoria mea să adresez sincere felicitări conducerii Academiei şi Academiei în ansamblul său, care şi-au făcut o frumoasă şi binemeritată tradiţie din cinstirea marilor personalităţi ale culturii şi artei, ale ştiinţei, sporind astfel interesul pentru cunoaşterea şi propagarea valorilor exponenţiale ale spiritualităţii noastre. Aceasta este şi motivaţia esenţială a momentului de azi care, în opinia mea - şi pot crede că şi în opinia dumneavoastră - are, omeneşte vorbind, şi un viu sentiment nostalgic: resimţim absenţa celui omagiat, care este totuşi atât de aproape de noi toţi cei care l-am cunoscut şi apreciat. Dincolo de acest sentiment, există rigoarea şi dreapta măsură a spiritului academic prin care se proiectează, în timp, chipul şi opera celui care şi-a depăşit realitatea, devenind, nu pentru puţini, o legendă, făcându-l să se mişte printre noi. Prin aceasta, vreau să spun că Nichita Stănescu - poetul şi omul pur şi simplu - se îngemănează în ideea de tânăr. Multă vreme în contact cu mişcarea de tineret, ştiu ce spun prin această subliniere a unei dimensiuni de vârstă şi de spirit. Nu altfel mi-l închipuisem, citindu-i versurile în reviste şi apoi în volume. Îmi formasem despre el imaginea unui tânăr pe care nu mă sfiesc să-l numesc luminos, cu toate că termenul avea alte conotaţii pe atunci. Chipul unui tânăr blând şi luminos, dar alert în spirit şi plin de fantezie răzbătea din versurile sale, de la “Sensul iubirii” şi O viziune a sentimentelor” şi până la chipul de efigie din celelalte volume - “Dreptul la timp” şi “11 elegii”. Se va proiecta şi reproiecta acest chip în rama dimensiunilor sale lirice în “Măreţia frigului” şi “Starea poeziei”, precum şi în volumele de mai târziu - “Epica magna”, “Operele imperfecte” şi Noduri şi semne”. Imaginea aceasta dedusă din creaţia sa poetică mi s-a conturat apoi şi mai puternic, cu prilejul unor întâlniri ocazionale cu poetul, dar pot să spun că ea a căpătat o motivaţie şi mai precisă atunci când, însoţit de un confrate al său, i-am făcut o vizită acasă - undeva în Piaţa Amzei, apartament 
de bloc - şi, graţie întâmplării sau inspiraţiei, la scurt timp s-a potrivit să-i deschidă uşa, venind de peste Dunăre, un mare prieten al său şi tot la fel de mare poet, Adam Puslojic. Cu o sticlă de coniac în mână, bineînţeles. Cu el am avut, nu de mult, prilejul să evoc, la Belgrad, acea foarte frumoasă întâlnire. Atunci, în apartamentul lui Nichita Stănescu, ne confesam, vorbind despre tineri şi tinereţe, despre creaţie. Cum îi era uşa mereu deschisă, tot la fel îi era şi sufletul. Şi poate că de aici, pentru mine, cel puţin, acea idee şi imagine-simbol a tânărului care are şi vocaţia, şi farmecul, şi tăria de a fi şi rămâne mereu tânăr. Este un dat al moştenirii sale, pe care se cuvine să-l subliniem. Om bun la suflet, prieten bun cu toată lumea - şi scriitori, şi plasticieni, şi muzicieni, dar la fel de bun prieten şi cu cititorii, tineri sau mai puţin tineri, adolescenţi sau vârstnici care, în prezenţa lui, se contaminau de acea bunătate a lui sufletească - ştia să comunice sincer, deschis, îl îmbrăţişa pe interlocutor cu cuvintele şi viziunile lui artistice, aducea pretutindeni o adiere de prietenie. Nu ura, nu suspecta, nu învrăjbea. Avea darul ca şi dezamăgirile - ale lui sau ale altora - să le transforme în tandreţe, în înţelegere şi toleranţă. Şi nu, în ultimul rând, în dorinţa de perfecţiune. Generozitatea este cuvântul care îl definea cel mai bine. Şi aceasta este un dat al moştenirii sale pe care se cuvine, de asemenea, să-l preţuim. Aş mai adăuga aici şi decenţa, 
o virtute a spiritelor mari, refuzul vedetismului cu orice preţ şi căutarea în sine a verticalităţii. Aş risca să spun şi să-i asociez mai ales pe cei doi reprezentanţi şi colegi de generaţie, Marin Sorescu şi Nichita Stănescu, prin tot ce avea mai generoasă această generaţie de creatori. Se poate spune despre Nichita Stănescu - şi aceasta nu o spun eu, ci cei mai calificaţi decât mine - că a înnoit limbajul poetic, l-a apropiat de percepţia şi înţelegerea modernă. A atins clasicitatea receptării şi a recunoaşterii naţionale, fenomen cu adevărat revelator, dacă ne gândim că, în epoca respectivă - care nicidecum nu a fost un hiatus al creaţiei - în competiţia de valori primau determinările ideologiei şi exclusivismul politicii de cult. Ne-a fost drag, tuturor, Nichita Stănescu. A spart tipare, a îmblânzit teme şi cuvinte. S-a şi jucat cu destinul său, aşa cum numai el ştia să se joace: tânăr, inspirat, dăruit, generos, hotărât să schimbe şi să adauge ceva nou istoriei literaturii şi vieţii literare. Pentru că nu trebuie să uităm că generaţia din care a făcut parte - o generaţie de excepţie, dar o excepţie care face regula şi mai frumoasă - nu a fost scutită nici de încercări, şi nici de privaţiuni. În anii ‘60, când debuta editorial, climatul era acela al unei tematici convenţionale, dirijate. Erau necesare, în plan literar, o altă modalitate de a privi şi înţelege lumea, alte unghiuri sau, cum expresiv a spus-o chiar poetul, o altă “viziune a sentimentelor”. Pentru a ajunge, implicit, şi la o nouă “viziune a cuvintelor”. Aşa încât eliberarea de obsesiile rigid-programatice ale vremii - cum au observat şi comentatorii săi, istorici şi critici literari de prestanţă -, s-a produs în bună măsură şi datorită extraordinarei sale capacităţi de a inventa, de a propune un univers imaginar în care cuvântul, scria el, este “partea cea mai rezistentă a biologiei umane”. Omagiul memoriei marelui poet este un gest de tărie şi, deopotrivă, de probitate. Şi, de ce nu, de solidaritate. Exemplul l-au dat, deopotrivă, şi omul şi poetul Nichita Stănescu, precum şi mulţi din confraţii săi valoroşi. Deşi a avut parte, din păcate, şi de contestatari, - unii din ei manifestându-se mai cu seamă din “pricini” de orgoliu şi partizanate politice ideologizante, nu mai departe decât în imediata sa postumitate - el, a crezut în cordialitate şi solidaritate. A trecut, de cele mai multe ori, peste frustrările unora, iar solidaritatea s-a manifestat prin modul în care şi-a ajutat confraţii 
sau pe tinerii aflaţi la începutul alfabetului afirmării. Este şi acesta un dat al moştenirii sale pe care e bine să nu-l uităm. Onorată asistenţă, M-am oprit puţin mai mult în alocuţiunea mea asupra câtorva din trăsăturile de o rară umanitate ale poetului, întrucât cred că acestea au nu doar o valoare de constatare, ci mai ales una intrinsecă spiritului general-creativ, climatului moral şi social în care se exercită acesta. Încetăţenirea valorilor statului de drept, ale democraţiei şi libertăţii, edificarea acelei societăţi deschise, care îşi are originea în modelul democratic, economic şi social european, cer şi asemenea calităţi umane, în care suntem datori să investim şi pe care să le cultivăm. Aşa cum am subliniat şi la Forumul Naţional al Culturii, ştiu că instituţiile de cultură şi artă, creatorii, în general, întâmpină numeroase dificultăţi şi îşi pun mari întrebări privind soarta culturii şi mai ales condiţia de viaţă a creatorului şi finalitatea actului de creaţie. Nu voi repeta ceea ce am spus acolo, mai ales că, într-o perspectivă - pe care o văd nu foarte depărtată -, o dată cu ameliorările din economie şi societate, vom putea vorbi şi despre o reabilitare a îndatoririlor statului faţă de cultură, ştiinţă şi educaţie. Altfel, nici nu se va putea merge înainte, căci, pe fondul integrării şi globalizării, intrăm într-o veritabilă epocă a cunoaşterii, iar creaţia spirituală este vectorul principal al dezvoltării, inclusiv sub raport social. Din aceste motive, cel puţin, 
este nevoie să evaluăm cu înţelepciune zestrea pe care o avem, moştenirea de spirit, şi să ne pregătim cu argumente şi deschideri majore pentru lumea de mâine. Este ceea ce se întâmplă şi astăzi, aici, în Aula Academiei Române, când, omagiindu-l pe Nichita Stănescu - poetul care chiar azi, 31 martie, ar fi împlinit 70 de ani -, înţelegem să ne înscriem în tradiţia demnă a recunoaşterii şi preţuirii valorilor naţionale şi a potenţa, prin aceasta, crearea altora noi. În felul său inconfundabil, poetul a fost un deschizător de drumuri, iar opera sa - robustă, fecundă, impunătoare -, demonstrează cât se poate de strălucit virtuţile creatoare ale naţiunii noastre, capacitatea de a oferi lumii demersuri viabile, de mare forţă expresivă. Este, şi acesta, încă un argument semnificativ care ne legitimează aspiraţiile şi mândria că putem îmbogăţi, cu valorile noastre, zestrea de valori a Europei Unite, pe al cărei cer literar, printre atâtea şi atâtea alte stele de primă mărime, străluceşte şi una numită Nichita Stănescu. Să fim în măsură să-l privim mereu cu bună credinţă şi bucurie. Vă mulţumesc pentru atenţie. 

Excelenţei Sale Domnul Hu Jintao Preşedintele Republicii Populare Chineze Bucureşti, martie 2003 Excelenţă, Alegerea Dumneavoastră în funcţia de preşedinte al Republicii Populare Chineze îmi oferă prilejul de a vă adresa cele mai cordiale felicitări. Amintindu-mi cu plăcere de întâlnirea pe care am avut-o cu Dumneavoastră la Bucureşti, îmi exprim încrederea că relaţiile dintre România şi Republica Populară Chineză, bazate pe tradiţii îndelungate de prietenie şi colaborare, vor cunoaşte, şi în anii ce vin, o evoluţie ascendentă pe toate planurile, iar conlucrarea româno-chineză pe arena internaţională va fi extinsă şi aprofundată, în interesul păcii şi securităţii regionale şi mondiale. Având în vedere importanţa continuării şi intensificării dialogului româno-chinez la cel mai înalt nivel pentru impulsionarea colaborării bilaterale, vă adresez invitaţia de a face o vizită oficială în România la o dată reciproc convenabilă. În numele poporului român şi al meu personal, vă adresez, stimate domnule Preşedinte, sincere urări de sănătate, succes în misiunea dumneavoastră de înaltă răspundere, precum şi de prosperitate şi progres pentru poporul chinez prieten. 

Domnule Preşedinte al Academiei Române, Distinşi membri ai Academiei, Stimaţi oaspeţi, Doamnelor şi domnilor, Este cum nu se poate mai potrivită această zi a “Uşilor Deschise”, care semnifică dorinţa celui mai înalt for ştiinţific şi de consacrare din ţara noastră de a se ancora tot mai puternic în realităţile societăţii româneşti, de a veni în întâmpinarea nevoilor şi aşteptărilor ei. Înfiinţarea Academiei Române, acum 137 de ani, este opera unor spirite deschise, conştiente de menirea lor, de răspunderile lor în structurarea unei naţiuni aflate în plin proces de reconstrucţie după Unirea din 1859. Menirea lor era să dea o identitate cultural-ştiinţifică unei realităţi etnice incontestabile, naţiunea română. Departe de a fi fost un simplu for de discuţii savante, chiar şi în anii cei mai negri ai istoriei noastre moderne, Academia Română şi-a făcut cu prisosinţă datoria, aceea de a fi un reper cultural-ştiinţific şi moral în acelaşi timp. Mulţi dintre membrii Academiei au suferit consecinţele atitudinii lor, puse în slujba adevărului, şi nu a unor ideologii sau regimuri politice efemere. Se cuvine să spunem generaţiilor tinere ce a însemnat Academia Română în toţi aceşti 137 de ani, care a fost rolul ei în construirea identităţii naţionale, în modernizarea structurilor instituţionale, industriale, agricole şi comerciale, educative şi culturale. Membrii Academiei au fost permanent prezenţi în miezul dezbaterilor publice, care priveau şi privesc viitorul României, locul ei în concertul european şi pe scena internaţională. Intelectualii români au avut întotdeauna în Academie o tribună de afirmare, de exprimare a unor idei şi principii care au făcut şcoală la nivel naţional şi internaţional, au deschis noi orizonturi de cunoaştere şi s-au constituit în contribuţii esenţiale la dezvoltarea ştiinţei şi culturii române şi universale. Personal sunt surprins să constat vehemenţa şi încrâncenarea cu care se pun la îndoială locul şi rolul Academiei Române. Există voci care cer pur şi simplu desfiinţarea ei. Nu cred că merită să ne oprim prea mult asupra motivelor care stau în spatele acestei contestări, cu nimic surprinzătoare într-o societate care se află în plină schimbare. Dar nu pot să nu mă întreb dacă, în acest proces de transformări structurale fără precedent, renunţarea la repere nu ar însemna, în ultimă instanţă, eşecul transformării? Cu alte cuvinte, mai avem sau nu nevoie de Academia Română? Răspunsul este pe cât se poate de afirmativ: da, avem nevoie mai 
mult ca oricând de Academia Română, de ideile şi spiritul creator al membrilor ei, de dăruirea lor, de spiritul lor de sacrificiu. Cu mijloace financiare precare, Academia Română s-a angajat în proiecte cultural-ştiinţifice cu impact major, în special în domeniul valorificării moştenirii culturale. Avem, printre alte realizări de prestigiu, un monumental şi fundamental “Tratat de istorie” a românilor, avem ediţiile critice ale marilor noştri scriitori, există deja puse în pagină primele elemente ale “Bibliotecii virtuale” pe Internet. Am participat, alături de dumneavoastră, atât la inaugurarea noii biblioteci, care permite mai buna valorificare a excepţionalei bogăţii care este fondul de carte şi de documente aparţinând instituţiei, cât şi astăzi, la inaugurarea “Casei Academiei”, instrument al unei mai pregnante prezenţe a Academiei Române în viaţa publică. Sunt tot atâtea semne de tinereţe şi de vitalitate, de înţelegere a rostului dumneavoastră în viaţa naţiunii române. Distinşi membri ai Academiei Române, Doamnelor şi domnilor, Trăim într-o epocă a proceselor accelerate dincolo de ceea ce ne puteam imagina în urmă cu nu mulţi ani. Cunoaşterea ştiinţifică şi tehnică, actul de cultură joacă un rol tot mai important în viaţa de zi cu zi a fiecăruia dintre noi. Cu toate acestea, tot mai puţini oameni au acces la cultură, la educaţie, la cunoaştere. Departe de a fi un paradox, este o tristă realitate. Polarizării sociale i se adaugă o polarizare a cunoaşterii, inovării, dezvoltării 
tehnice şi tehnologice. România este victima unui asemenea proces profund negativ. În timp ce ne străduim să construim şi să consolidăm o democraţie funcţională, în plan politic, accesul la educaţie, la pregătirea profesională, la actul de cultură devine pe zi ce trece tot mai greu şi mai “nedemocratic”, în sensul că este cenzurat de lipsa mijloacelor financiare pentru cei mai mulţi dintre români. Din punctul meu de vedere, acesta este faptul care va avea consecinţele cele mai grave pentru viitorul României. Nu ne putem permite luxul unei rupturi profunde şi de durată între elitele culturale, ştiinţifice şi tehnice ale naţiunii, tot mai puţine, şi marea masă a cetăţenilor, cu o pregătire cultural-ştiinţifică şi economică precară. Acum este momentul să acţionăm, să redăm sistemului educaţiei naţionale rolul şi prestigiul pe care trebuie să le joace în societate. Revine Academiei Române obligaţia de a structura dezbaterea publică în acest domeniu, alături de Parlament şi de Executiv. România va avea nevoie în viitor şi de filozofi sau critici literari, de istorici, dar şi de ingineri, medici, fizicieni, chimişti, biologi. Pentru a lăsa în urma dumneavoastră continuatori merituoşi, creatori şi devotaţi muncii intelectuale, trebuie ca şcoala să-şi recapete capacitatea şi instrumentele de a selecţiona şi pregăti specialişti cu o solidă pregătire. Avem de făcut faţă sfidărilor globalizării. Contrar opiniei majoritare, care vede în proces o ameninţare dinspre latura modelului cultural dominant şi a pericolului crizelor identitare, globalizarea îşi face simţită latura negativă tocmai în domeniul creşterii rapide a asimetriilor în domeniul cunoaşterii, al cercetării-dezvoltării. În acest domeniu trebuie să găsim răspunsuri pentru că, în ceea ce priveşte cultura, avem o solidă tradiţie, forme originale de manifestare şi o mare mobilitate intelectuală. Academia Română este, din fericire, bine pregătită pentru a răspunde acestor sfidări. Pentru ca acţiunile ei să aibă impactul dorit, trebuie să se asocieze cu organizaţiile societăţii civile, să fie mai prezentă în viaţa publică, să uzeze mai mult de prestigiul ei. Viitorul României ne priveşte pe toţi şi nimeni nu poate fi exclus atunci când se structurează politici publice cu impact pe termen lung. Am apreciat contribuţia dumneavoastră la structurarea strategiei naţionale privind “Societatea Informaţională”. Suntem pe cale să lansăm elaborarea Strategiei Naţionale pentru “Dezvoltarea Durabilă”, la care Academia, Institutul 
Naţional de Cercetare Economică, urmează să joace rolul de coordonator, alături de reprezentanţii guvernului, ai cercetării universitare şi repezentanţii societăţii civile. Trebuie să fim inovativi, să plecăm de la nevoile şi interesele noastre pe termen lung. Academia Română este o instituţie perenă, care trebuie să fie pusă la adăpost de ciclurile electorale şi ferită de patimile politice de moment. Misiunea ei transcede imediatul, cotidianul, având nevoie de linişte şi stabilitate pentru a putea să-şi îndeplinească misiunea care îi revine. Închei, felicitându-vă în acest moment aniversar şi urându-vă sănătate, fericire şi succes în activitatea dumneavoastră. Vă mulţumesc pentru atenţie. 

Domnule Preşedinte Pîrvanov, Distinşi participanţi, Doamnelor şi domnilor, A intrat deja în tradiţia relaţiilor dintre state organizarea unor astfel de manifestări economice, al căror rost este acela de a media un dialog mai aprofundat între operatorii economici, de a face mai bine cunoscute oportunităţi de afaceri şi oferta de produse. Mă bucur că am ocazia să mă adresez dumneavoastră astăzi, pentru a vă spune încă de la început că este momentul unei evaluări aprofundate a structurii şi a obstacolelor care stau în calea schimburilor economice dintre ţările noastre. Dacă la nivel politic relaţiile româno-bulgare au atins un nivel care, în acest moment, mulţumeşte ambele părţi, nu acelaşi lucru îl putem spune despre schimburile comerciale, cooperarea în producţie sau despre stadiul unor proiecte comune. Unele obstacole, tot mai puţine în ultima vreme, se pot explica, sau îşi au originea în procesele de reforme economice din ţările noastre. Altele au explicaţii în destrămarea pieţelor integrate ale fostului CAER, care a generat abandonarea unor acţiuni de cooperare în producţie. Cele mai multe dintre obstacole sunt însă de natură subiectivă. În dorinţa noastră de a ne integra în spaţiul economic al Uniunii Europene am neglijat oportunităţile oferite de cooperarea bilaterală. Acest lucru este cu atât mai puţin explicabil, cu cât ţările noastre sunt, printre altele, membre ale CEFTA, au semnat o serie de acorduri bilaterale care oferă o extinsă şi solidă bază juridică relaţiilor economice şi, mai presus de orice, ţările noastre sunt practic în stadii identice în negocierea aderării la Uniunea Europeană. Cred că este momentul unei cotituri în abordarea relaţiilor economice bilaterale, care trebuie să ţină cont mai mult de realităţile din economiile ţărilor noastre, de schimbările pozitive care au avut loc. Nu putem ignora faptul că volumul acestor schimburi scade an de an, iar produsele cu valoare adăugată mică şi grad redus de prelucrare au o pondere mult prea mare. Prin consultări reciproce putem stabili o serie de priorităţi care să concentreze eforturile ambelor părţi şi să constituie un factor de amplificare a relaţiilor economice româno-bulgare. Un astfel de domeniu este cel al cooperării în domeniul energetic, pentru realizarea în practică a pieţei integrate a energiei în Balcani, care să cuprindă producerea, distribuţia, transportul şi reglementarea, dar şi protecţia naturii. Avem câteva oportunităţi legate de realizarea unui nou coridor de tranzit al gazelor 
naturale din regiunea Mării Caspice către Europa Centrală şi de Vest, prin Turcia, Bulgaria, România, Ungaria şi Austria, ca şi extinderea celui existent din Federaţia Rusă, prin Ucraina, Moldova, România şi Bulgaria. De asemenea, atât România cât şi Bulgaria pot coopera mai strâns în domeniul industriei construcţiilor de maşini, a metalurgiei, a bunurilor de larg consum. Putem face mai mult în domeniul producţiei agricole şi al prelucrării alimentelor, în care ţările noastre au un potenţial insuficient pus în valoare, în ciuda unor tradiţii şi a unor realizări importante. Împreună putem pune în practică proiecte comune de valorificare complexă a zonelor riverane Dunării în ţările noastre, cu accent pe transport fluvial, turism, agricultură, protecţia mediului. Aceste acţiuni, precum cele privitoare la mai buna cunoaştere reciprocă, la promovarea reciprocă a ofertei vor contribui, sper eu, la creşterea semnificativă a investiţiilor reciproce. În 2003, de exemplu, în România sunt înregistrate 456 de societăţi mixte, cu un capital investit de 10,5 milioane dolari, în timp ce capitalul românesc investit în Bulgaria este de numai 1,1 milioane de USD, iar din cele 130 de firme înregistrate la începutul anilor â90 mai funcţionează mai puţin de jumătate. Un obiectiv de investiţii care a născut controverse în relaţiile bilaterale, podul de la Calafat-Vidin, este pe cale să devină realitate. Sperăm ca efectele acestei investiţii să fie benefice pentru ambele părţi şi să contribuie 
la dezvoltarea infrastructurilor de transport din ţările noastre şi din zona Balcanilor. Eu cred că evoluţiile pozitive din economiile ţărilor noastre vor constitui un factor favorizant. În ceea ce priveşte România, noi intrăm practic în cel de-al treilea an de creştere economică susţinută, stabilizată în jurul unui nivel de 5% pe an, în condiţiile în care inflaţia a scăzut semnificativ, până la un nivel de 18% în 2002, şi se estimează că ea va fi de circa 14% în acest an. Ceea ce este important, aceste evoluţii pozitive au fost obţinute în condiţii de păstrare a echilibrelor macroeconomice. Paralel cu măsurile necesare stimulării creşterii economice, orientate în special în direcţia creşterii exporturilor şi a investiţiilor s-a acţionat pentru crearea unui mediu de afaceri stabil şi predictibil, pentru combaterea fermă a corupţiei şi a birocraţiei. Dacă până acum acţiunile în plan economic au avut ca obiectiv, în plan social, păstrarea puterii de cumpărare şi crearea de noi locuri de muncă, în viitor ele vor avea ca obiectiv creşterea puterii de cumpărare a populaţiei pentru stimularea unui factor important de susţinere a creşterii economice: consumul intern, puterea de absorbţie a pieţei interne. Această schimbare de accent va pune în evidenţă noi oportunităţi de afaceri, pe cea mai mare piaţă din zona central-sud europeană. Ea se va adăuga voinţei manifestate de Guvern în domeniul accelerării proceselor de privatizare şi de restructurare a aparatului productiv al ţării. Vă invit să folosiţi evoluţiile pozitive de pe piaţa românească, să participaţi la procesul de privatizare, să găsiţi noi domenii de afaceri şi de cooperare în producţie. Avem o istorie comună, avem o experienţă a cooperării în producţie, avem interese comune. Cred că, trecând peste nişte stereotipuri şi peste unele obstacole mai degrabă de natură psihologică, putem aduce cooperarea economică dintre România şi Bulgaria mai aproape de potenţialul existent. Este în folosul ţărilor şi popoarelor noastre care, în 2007, vor deveni membre ale Uniunii Europene, intrând împreună într-un spaţiu economic integrat, fără bariere artificiale, în care succesul depinde în principal de capacitatea de a coopera şi de a răspunde prompt şi eficient cerinţelor pieţelor şi consumatorilor. Închei, urând succes lucrărilor Forumului Economic Româno-Bulgar şi mulţumindu-vă pentru atenţie. 

Sărbătoarea Paştelui îmi oferă prilejul de a adresa credincioşilor catolici şi protestanţi din ţara noastră urări de sărbători fericite, pace în suflete, sănătate şi prosperitate. Este, cred, o ocazie potrivită pentru a aprecia contribuţia pe care credincioşii catolici au avut-o şi o au în societatea românească şi, în acelaşi timp, pentru a reaminti şi elogia rolul pe care Biserica Catolică din România înţelege să şi-l asume în societate, precum şi eforturile sale sincere, puse în slujba unităţii tuturor creştinilor, mai ales prin dialogul renăscut care a condus la vizita istorică a Sanctităţii Sale Papa Ioan Paul al II-lea în ţara noastră. Gândurile mele se îndreaptă şi către credincioşii protestanţi din România. Prin întreaga lor activitate, Bisericile protestante au demonstrat că reprezintă un factor de stabilitate, promovând respectul şi dialogul cu celelalte confesiuni creştine. Am remarcat preocuparea constantă de a menţine trează credinţa în Dumnezeu, de a păstra identitatea naţională şi culturală, ataşamentul faţă de valori precum democraţia, libertatea, toleranţa, respectul demnităţii umane. Pentru poporul român, aflat acum în plin proces de prefaceri sociale şi economice, de integrare în structurile euro-atlantice, renaşterea credinţei şi a spiritului religios, atât de vizibile în semnificaţia pe care credincioşii o acordă sărbătorii de Paşti capătă noi sensuri, devenind un îndemn la reconciliere naţională, confesională, politică şi mai ales inter-umană. Doar prin eforturile tuturor cetăţenilor români vom reuşi să trecem peste această grea perioadă, pentru a reda României statutul care i se cuvine potrivit valorilor ei culturale, spirituale şi naţionale. Vă urez din adâncul inimii sărbători luminate de speranţă şi de bucuria de a ne regăsi alături în aceeaşi hotărâre de a croi ţării noastre o soartă demnă de ea şi de toţi fiii săi minunaţi! Hristos a înviat! 

Dragi compatrioţi, Paştele este un moment de reînnoire a inimii şi de trezire a speranţei în mai bine. Este sărbătoarea biruinţei luminii asupra întunericului şi a triumfului binelui asupra răului, care se celebrează în comuniune cu toţi aceia care cred în dăinuirea prin credinţă şi spirit de sacrificiu. Totodată, Sărbătoarea Paştelui ne reaminteşte un adevăr pe care din nefericire lumea în care trăim tinde să-l uite ori să-l nesocotească făţiş, cu consecinţe dezastruoase pentru ea ; adevăr rostit de însuşi întemeietorul religiei creştine, Hristos cel înviat : “Ce-i va folosi omului dacă va cuceri pământul, iar sufletul său şi-l va pierde?” Mesajul pe care Învierea Domnului ni-l transmite este unul de speranţă, salvare şi împăcare, este simbolul etern al păcii. Această sărbătoare răspunde unei aspiraţii umane profunde, aceea a permanentei speranţe în mai bine, în tot ceea ce este drept şi frumos. Vă îndemn pe toţi ca, în aceste zile încărcate de profunde semnificaţii, să ne îndreptăm atenţia către cei aflaţi în suferinţă şi în nevoi, să facem acele necesare şi profund umane gesturi de solidaritate şi să-i ajutăm, arătându-le că nu sunt singuri în faţa încercărilor vieţii. Şi, pentru că lumea spre care tindem este una a dorinţei de solidaritate între naţiuni şi a celei a unităţii Bisericilor, mă alătur speranţelor tuturor creştinilor de a se ajunge până la urmă la celebrarea Paştelui la aceeaşi dată, cum într-un mod fericit şi simbolic s-a întâmplat la începutul celui de-al treilea mileniu creştin. Vă urez tuturor un Paşte fericit ! Hristos a înviat ! 

Am aflat cu mare bucurie despre cea de-a IV-a editie a manifestarilor Ziua Romaniei, organizate de saptamanalul Ziua USA la New York, si imi face o deosebita placere sa transmit cele mai sincere si calde felicitari organizatorilor si tuturor participantilor. Regret ca, spre deosebire de editia de anul trecut, cand am avut placerea sa fiu cu dumneavoastra, anul acesta nu am putut fi impreuna. Cu toate acestea, va sunt alaturi cu sufletul si sunt onorat de faptul ca romanii-americani isi reunesc energiile pentru a da nastere, pe strazile orasului New York, chiar daca pentru o zi, unui crampei de Romanie, incununand, totodata, o serie de evenimente desfasurate in perioada 5-9 mai si dedicate aprofundarii si multiplicarii relatiilor romano-americane, in special pe plan economic. Aceasta sarbatoare, devenita deja traditionala, ne demonstreaza cu prisosinta faptul ca avem oportunitatea de a suspenda distantele dintre noi si de a construi o unica Romanie, care sa poata valorifica, creativ, enormul potential uman de care dispune. Entuziasmul organizatorilor, devotati misiunii de a reuni comunitatile romanesti de pe continentul american, adauga valoare si stralucire acestei intalniri, iluminand patrimoniul de valori, idealuri si credinte care strabat si structureaza istoria neamului romanesc. Firescul si generozitatea puse in celebrarea identitatii romanesti ne arata ca avem responsabilitati atat fata de trecutul nostru, cat si fata de viitor. Mai cu seama anii ce vin sunt de natura sa sublinieze faptul ca, in fata provocarilor pe care Romania si le-a asumat - aderarea la NATO si Uniunea Europeana, potentialul deosebit pe care il reprezinta romanii de peste hotare constituie o adevarata sansa. Dupa cum stiti, Romania se afla in plin proces de ratificare a protocolului de aderare a Romaniei la NATO, care speram sa se finalizeze pozitiv. Aceasta ar fi o recunoastere directa a progreselor si reformelor inregistrate de tara noastra, a contributiei sale la lupta impotriva amenintarilor la adresa securitatii internationale si, totodata, o recunoastere a sprijinului si ajutorului constant oferit de romanii-americani in finalizarea procesului de integrare euro-atlantica. Romania are nevoie, acum, mai mult ca oricand, de intreg sprijinul dumneavoastra, penrtu a depasi dificultatile acestei perioade de adanci transformari, pentru a fi mai bine cunoscuta si apreciata in SUA. Romania are intr-adevar nevoie de sustinerea tuturor romanilor, oriunde acestia s-ar intampla sa traiasca, 
pentru a se numara printre castigatorii procesului de globalizare. Succesul nostru poate fi cu adevarat unul consolidat in virtutea acestui parteneriat romano-roman care poate determina o redimensionare a rolului Romaniei in contextul evolutiilor globale. Va rog sa transmiteti urarile mele de sanatate si fericire intregii comunitati romanesti din Statele Unite ale Americii, dorindu-va ca aceasta reuniune sa fie aducatoare de tinerete sufletelor noastre ale tuturor, iar viata sa vi se innoiasca spre slava culturii si bucuria romanilor de pretutindeni! 

I.P.S. Daniel, Mitropolit al Moldovei, I.P.S. Petru, Mitropolit al Basarabiei, Înalte feţe bisericeşti, Doamnelor şi Domnilor, Evocând aici, la Vaslui, victoria de răsunet obţinută în marea bătălie de la Podul Înalt, din 10 ianuarie 1475, inaugurăm, totodată, şirul manifestărilor consacrate “Anului Ştefan cel Mare” - cu prilejul împlinirii, la 2 iulie a.c., a 500 de ani de la trecerea în nefiinţă a marelui domnitor al Moldovei. Este o datorie de onoare a tuturor românilor - de pretutindeni - să cinstim figura luminoasă a unuia dintre cei mai importanţi domnitori pe care i-au avut provinciile româneşti, obligate de vitregiile istoriei să trăiască separat. Preluând domnia la 12 aprilie 1457, Ştefan cel Mare a reuşit, pe parcursul celor 47 de ani, cât s-a aflat pe tron, să facă din Moldova unul dintre statele cele mai dinamice şi vestite ale timpului său. Multe dintre concepţiile şi acţiunile domnitorului român sunt pilduitoare şi pentru timpurile noastre. Astfel, în politica sa internă, Ştefan cel Mare a urmărit şi a reuşit să consolideze statul, a pus capăt anarhiei provocate de grupările rivale boiereşti, a dezvoltat o economie puternică, s-a preocupat de artă şi cultură, lăsând în urma sa opere de o valoare excepţională, intrate în patrimoniul naţional şi universal. Nimeni nu a lăsat o lecţie mai convingătoare - decât Ştefan - despre rostul culturii, al artelor, al scrisului pentru eternitatea şi gloria unui popor. Gloria şi eternitatea lui Ştefan cel Mare sunt cel mai bine ilustrate de uriaşa lui moştenire culturală - exemplu urmat câteva secole la rând şi de alţi domnitori, inclusiv din statul vecin, din “cealaltă ţară românească” (cealaltă Vlahie), cum obişnuia atât el, cât şi reprezentanţi ai săi să se refere la Ţara Românească de la sud. În acelaşi timp, Ştefan a organizat puterea armată, a creat un sistem de fortificaţii cum nu mai avusese Moldova până atunci. Ţara era păzită la nord de Cetatea Hotinului, la răsărit de cetăţile Orhei şi Soroca, la sud de Cetatea Albă şi Chilia, iar în interior de cetăţile Romanului, Neamţului şi Sucevei. Domnitorul a asigurat graniţele Moldovei de la munţii Carpaţi la fluviul Nistru, de la Hotin la Chilia şi la gurile Dunării. Întărind entitatea statală, Ştefan cel Mare a putut promova o politică externă viguroasă şi de anvergură, al cărei principal obiectiv a fost apărarea independenţei şi integrităţii teritoriale a Moldovei. Şi-a creat o vastă reţea de relaţii internaţionale, care a cuprins nu numai statele vecine, 
dar şi marele cnezat al Moscovei, Veneţia, Vaticanul şi chiar Franţa, Spania şi Portugalia. Astfel a reuşit să evite nu numai luptele simultane pe mai multe fronturi şi împotriva mai multor adversari, ci şi posibilitatea încercuirii din partea marilor puteri vecine. Ştefan cel Mare a luptat cu o vitejie legendară împotriva tuturor celor care i-au invadat ţara. A izbutit ca la 15 decembrie 1467 să-l învingă la Baia pe regele Ungariei - Matei Corvinul, la 10 ianuarie 1475 să-i înfrângă pe turci la Vaslui, la Podul Înalt, iar la 26 octombrie 1497 să obţină victoria împotriva armatei poloneze în Codrii Cosminului. Prin îndelungatele sale bătălii cu sultanii Constantinopolului, Ştefan cel Mare a blocat multă vreme înaintarea imperiului otoman spre centrul Europei, salvând, în acest fel, civilizaţia continentului nostru de la multe distrugeri şi pierderi de vieţi omeneşti. Este o realitate istorică acţiunea lui Ştefan cel Mare de a realiza un front comun românesc împotriva Imperiului Otoman. Din acest punct de vedere el a urmat politica inaugurată de înaintaşii săi Bogdan I şi Basarab Voievod, continuată de Mircea cel Bătrân şi Vlad Ţepeş. Evident, atunci, în evul mediu, organizarea statală dădea şi denumirea poporului respectiv: moldovean, valah (muntean), transilvănean (ardelean). Dar, a folosi astăzi, la începutul mileniului al treilea, asemenea denumiri, rezultat al unor împrejurări istorice şi care desemnează provincii istorice, drept argument pentru a contesta unitatea de neam 
şi de limbă a românilor este nu numai un anacronism istoric sau o crasă ignoranţă, ci reflectă perpetuarea unor jocuri politice interesate, străine de interesele noastre comune. Este ca şi cum am vorbi astăzi de veneţieni, piemontezi sau romani - în loc de italieni, sau de bavarezi, şvabi şi prusaci - în loc de germani. Românii, dintotdeauna, au văzut în Ştefan cel Mare simbolul unităţii de neam şi al afirmării identităţii lor. Marea Adunare de la Putna lui Ştefan, din 1871 - la care au participat Mihai Eminescu şi Ciprian Porumbescu - a reunit români din toate provinciile, încă neadunate între aceleaşi hotare, care au dat glas visului spre o Românie unită - aspiraţie legitimă, care avea să devină realitate în anul de graţie 1918. Nu întâmplător, istoricul francez Beau de Lomenie avea să-l numească pe Ştefan cel Mare ca “părintele naţiunii române”. Ştefan cel Mare face parte din patrimoniul sacru al poporului român şi nu-i este nimănui permis să şi-l anexeze, sub pretextul afirmării unei statalităţi proprii. Trebuie bine înţeles de toţi amatorii de “excursii prin istorie” că nu se poate construi o identitate naţională prin falsuri istorice şi culturale - după cum nu se poate pretinde nici respectarea statalităţii proprii prin promovarea unor tendinţe anexioniste. Moldova istorică, alături de celelalte provincii româneşti, stă la originea României moderne; cultura şi civilizaţia moldovenească sunt componente esenţiale ale culturii naţionale româneşti! Aceasta nu înseamnă contestarea statalităţii Republicii Moldova, pe care o respectăm ca pe o realitate obiectivă, căreia îi dorim consolidarea, prosperitatea şi viitorul comun, într-o Europă Unită. Marcând astăzi, demararea acţiunilor din “Anul Ştefan cel Mare”, dorim să readucem în memoria contemporanilor una dintre cele mai ilustre personalităţi ale poporului român. Abilitatea şi înţelepciunea deosebită cu care Ştefan cel Mare a condus politica ţării sale, talentul său diplomatic şi calităţile militare, ştiinţa de a menţine un permanent echilibru între marile puteri care ameninţau existenţa Moldovei ca stat, au făcut din domnitorul român, chiar la vremea respectivă, o personalitate cunoscută şi respectată de către capetele încoronate ale Europei, atât prieteni, cât şi duşmani. Elocvente sunt cuvintele cronicarului polonez Jan Dlugosz, contemporan cu Ştefan cel Mare, care scria despre domnitorul Moldovei: “După părerea mea, el este cel mai demn să i se încredinţeze primul rang (âŚ) şi mai ales demnitatea de comandant 
şi conducător al comunităţii creştine împotriva turcului”. În aceste cuvinte se află concentrat omagiul meritat, pe care acest remarcabil cărturar străin îl aducea Marelui Voievod român. Aşa cum scria unul dintre istoricii noştri, Ştefan cel Mare “a fixat locul Moldovei în istoria politică şi spirituală a Europei veacului al XV-lea”. Şi putem spune că el “ne-a integrat în Europa” acelor vremuri. Despre acea Europă, gândită ca o unitate vie de credinţă, de destin şi datorii faţă de ea însăşi, primul care a vorbit pe continent a fost tocmai domnitorul român, pe care Papa Sixt al IV-lea îl anunţa că gloria faptelor sale în slujba “creştinătăţii” - termen cu care atunci era de fapt desemnată Europa -, “a răsunat pretutindeni şi toţi îl laudă”. Să fim mândri că avem în istoria noastră asemenea personalităţi, să cinstim cum se cuvine memoria lor! Aşa cum, în veacurile trecute, ne-am înscris numele în istorie prin faptele unor figuri legendare - precum aceea a domnitorului Ştefan cel Mare şi Sfânt, pe care poporul nostru îl va evoca prin manifestări organizate în tot răstimpul acestui an -, tot astfel, în zilele noastre, suntem datori să fim la înălţimea exigenţelor contemporane printr-o muncă tenace şi hotărâtă pentru o nouă renaştere naţională, pentru o Românie modernă şi prosperă într-o Europă unită. Vă mulţumesc pentru atenţie şi vă doresc tuturor un An Nou cu sănătate şi cât mai multe împliniri! La mulţi ani! 

Domnule prim-ministru, Domnule ministru, Doamnelor şi domnilor, Anul 2004 este un an crucial pentru România, pentru succesul reformelor care trebuie să ne asigure finalizarea negocierilor de aderare la Uniunea Europeană pe de o parte, şi creşterea bunăstării naţiunii şi cetăţenilor României, pe de altă parte. Am decis să particip la această Şedinţă de analiză care, pentru prima dată reuneşte prefecţii, şefii Structurilor de ordine şi siguranţă publică şi înalţi funcţionari ministeriali, pentru a sublinia importanţa pe care o are acţiunea Ministerului Administraţiei şi Internelor în efortul de modernizare a statului român şi a instituţiilor sale. Înainte de toate, doresc să vă adresez tuturor la acest început de an nou cele mai bune urări de sănătate, fericire şi succes în îndeplinirea sarcinilor şi responsabilităţilor dumneavoastră. Ştiu că munca dumneavoastră nu este nici uşoară, nici lipsită de riscuri şi de privaţiuni, şi de aceea succesele obţinute sunt cu atât mai de apreciat, cu cât ele au fost obţinute practic cu aceleaşi resurse materiale şi umane. Datele de sinteză supuse evaluării reflectă activitatea dumneavostră în slujba Legii şi a cetăţeanului şi totodată, sunt argumente care atestă drumul parcurs de România în ultimii ani în consolidarea statutului de drept, în întărirea prestigiului şi autorităţii instituţiilor sale; sunt argumente ce atestă evoluţia consecventă a societăţii româneşti pe calea democraţiei. Cifrele şi realizările prezentate astăzi încorporează munca unui an, creativitatea şi iniţiativele acelor profesionişti angajaţi într-un domeniu vital pentru societate şi pentru cetăţeni şi în acelaşi timp, demonstrează că reorganizarea întregii activităţi a Ministerului Administraţiei şi Internelor pe Programe Prioritare de Acţiune a fost o decizie oportună şi necesară, care începe să dea o serie de rezultate pozitive, - îndeosebi în domeniul ordinii şi siguranţei publice. Pe de altă parte a privi realităţile doar prin prisma datelor statistice ascunde un mare pericol: automulţumirea. Cetăţenii au mai puţin interes pentru statistici: ei au nevoie de răspunsuri la problemele lor, şi unele dintre aceste răspunsuri aşteptate nu se află în materialele prezentate aici. Neîncrederea cetăţenilor este de înţeles şi chiar legitimă, atâta vreme cât există sincope grave în procesul de ţinere sub control a cătorva tipuri de infracţionalitate, cu impact major asupra vieţii şi bunurilor cetăţenilor. Sigur, prin aplicarea Programelor Prioritare, s-au obţinut 
o serie de rezultate, dar ele sunt departe de a fi satisfăcătoare. Am asistat la adevărate răzmeriţe ale celor certaţi cu legea, care i-au sfidat cu obraznicie atât pe cetăţeni, cât şi pe poliţişti şi jandarmi. Iar aceşti indivizi certaţi cu legea au fost deseori trataţi cu duhul blândeţii, deşi mulţi au la activ o sumedenie de fapte infracţionale. Mai grav mi se pare că s-a eşuat în multe cazuri în acţiunile de prevenire a acestor fenomene, ceea ce denotă o slăbiciune în realităţile mediului infracţional, o lipsă de informaţii fiabile şi chiar o proastă exploatare a lor. La aceasta se adaugă şi cazuri izolate, dar grave, de scurgeri de informaţii dinspre poliţie către mediul infracţional, care au dus la ratarea unor acţiuni complexe. Violenţa tinde să se mute din stradă în localurile publice şi în mediul privat. Răfuielile şi reglările de conturi între diverşi indivizi din lumea interlopă reprezintă o ameninţare pentru populaţie, provoacă nesiguranţă şi dezordine. Sunt de asemenea îngrijorat de creşterea numărului tinerilor care încep la vârste tot mai reduse, să consume şi să vândă droguri şi substanţe halucilogene, iar, mai nou, să le şi producă. Ţara noastră a ajuns o ţintă pentru producătorii de droguri, iar răspunsul nostru la această sfidare este departe de a fi adecvat. Se derulează o serie de campanii de informare publică, numai că rezultatele sunt greu de evaluat. Avem nevoie de unităţi specializate, care trebuie să lucreze mai mult în teren, în zona tinerilor 
cu risc crescut de a ajunge consumatori de droguri, în special în mediul şcolar, unităţi care să cuprindă sociologi şi psihologi. De asemenea, este nevoie de o întărire a legăturilor cu organizaţiile societăţii civile care au preocupări în domeniu. De asemenea, trebuie să vedem care sunt măsurile cele mai potrivite pentru a face să treacă mesajul nostru către tineri, cum putem să-i conştientizăm de pericolul la care se expun. Traficul de droguri face parte din criminalitatea transfrontalieră, şi de aceea trebuie să intensificăm cooperarea atât cu poliţiile din ţările de origine a drogurilor, cât şi cu cele de pe rutele de transport. În acelaşi timp, trebuie să luăm măsuri de intensificare a controalelor la graniţe pentru că nu au reuşit să facă nici la intrarea în ţară, nici la ieşirea din ţară. Aş dori să aduc în discuţie şi un alt aspect al muncii de prevenire, care se referă de această dată la circulaţia pe drumurile publice. Vârsta celor care mor în accidente de circulaţie este tot mai scăzută, iar alcoolul şi drogurile la volan, viteza, ca şi conducerea fără permis devin principalele cauze ale morţii violente a multor tineri. Nici aici Poliţia, împreună cu comunităţile locale, nu au găsit cele mai potrivite răspunsuri, deşi noul Cod Rutier, o lege modernă, este mult mai exigent. Am adus în discuţie aceste grupe de probleme nu pentru a nega ceea ce a făcut bine Ministerul, Poliţia, Poliţia de Frontieră şi Jandarmeria în anul care a trecut, ci pentru a sublinia obligaţia permanentei autoevaluări critice, ca o condiţie obligatorie a succesului. A ignora faptele, a ignora corupţia sau comportamentul abuziv al unor angajaţi ai Ministerului, a trece cu vederea lipsa de profesionalism, neimplicarea, dezinteresul nu aduce servicii Ministerului, şi nu-i îmbunătăţesc în nici un fel imaginea publică. Asumarea greşelilor şi eşecurilor şi adoptarea măsurilor cerute de realităţi este o dovadă de tărie instituţională şi de responsabilitate şi singura cale de a avea o imagine publică pozitivă. Doamnelor şi domnilor, Pornind de la realiatea, că singuri, poliţiştii, poliţiştii de frontieră şi jandarmii nu pot stăvili fenomenele infracţionale din societate, în anul 2003, la bilanţul de la Inspectoratul General al Poliţiei Române am arătat că este necesară constituirea unui front larg - al instituţiilor statului, societăţii civile şi cetăţenilor - împotriva infracţionalităţii. Prin Programele Prioritare de Acţiune s-au determinat paşi importanţi în direcţia realizării unui 
asemenea front. Însă ceea ce s-a făcut, până în prezent, în această direcţie, trebuie să considerăm încă suficient. Formarea spiritului civic nu este un proces spontan, ci unul de învăţare, la care trebuie să contribuie şi cadrele şi funcţionarii Ministerului Administraţiei şi Internelor, alături de aleşii locali, de reprezentanţii organizaţiilor societăţii civile, ai şcolii şi ai cultelor religioase. Actele de încălcare a legii trebuie să primească riposta fermă a cetăţenilor şi a autorităţilor centrale şi locale. În formarea spiritului civic exemplul personal este extrem de important. Cu atât mai mult cei care exercită un mandat reprezentativ sau o funcţie publică trebuie să înţeleagă că acestea nu sunt ranguri onorifice. Ministerul Administraţiei şi Internelor a devenit o structură extrem de complexă, care are nevoie de un management performant, de o adevărată “cultură a performanţei”. Acest management nu poate fi asigurat fără un sistem adecvat de recrutare, de pregătire şi de promovare a cadrelor sale de conducere. Aşa cum este nevoie de o “toleranţă zero” faţă de infracţionalitate, aceeaşi “toleranţă zero” trebuie să se manifeste şi faţă de angajaţii Ministerului care greşesc sau, mai grav, încalcă legea. Or, există suficiente exemple în care s-au dat sancţiuni simbolice sau cei vinovaţi s-au “pierdut în mulţime”, scăpând de sancţiuni. Această atitudine tolerantă duce la scăderea disciplinei şi a încrederii în capacitatea lanţului de comandă de a lupta cu actele de corupţie 
şi de încălcare a legii în sistem. Este simtomatic în acest sens cazul recent de la Turda. Profilul şi autoritatea morală ale celor care conduc sunt elemente esenţiale în criteriile de evaluare a capacităţii lor de a face faţă responsabilităţilor. De aceea “curaţenia în propria ogradă” trebuie intensificată. Se pare că mulţi cred că, prin demilitarizarea structurilor Ministerului, nu mai au obligaţia de a respecta ierarhiile, regulamentele şi procedurile, că pot încălca disciplina şi că pot deveni “simpli birocraţi”. Lucrul în echipă, impune spirit de solidaritate, răspunderea personală şi înţelegerea clară a locului fiecăruia, comunicarea eficientă şi respectarea deciziilor luate de comun acord. Mulţi justifică actele de corupţie comise de angajaţii Ministerului prin salariile insuficiente. Din nefericire, societatea noastră nu poate oferi mai mult. Dar aceasta nu este o scuză. Sunt destui care nu-şi justifică salariile primite Primim multe reclamaţii la Administraţia Prezidenţială din partea unor cetaţeni, reclamaţii care privesc comportamentul unor poliţişti sau funcţionari publici pe care le trimitem spre analiză şi rezolvare celor competenţi din Minister. Dacă Administraţia Prezidenţială nu primeşte răspunsuri la problemele pe care le supune atenţiei Ministerului, la fel cum nici presa nu primeşte totdeauna răspunsuri la sesizările ei, atunci la ce să se aştepte cetăţenii? Eu cred că trebuie să meditaţi cu toată seriozitatea la aceste aspecte, dacă doriţi să fiţi o instituţie în slujba cetăţeanului. Este de dorit ca preocuparea pentru formarea unor echipe eficiente de conducere să se extindă şi la nivelul structurilor administraţiei. Adoptarea noii Constituţii a României ca şi a unor noi acte normative, precum şi trecerea la aplicarea “Strategiei consolidate a reformei în administraţia publică” determină elaborarea unor politici publice prin care întreaga administraţie şi o însemnată parte a activităţii de ordine publică vor intra într-un proces de reaşezare. Întrucât la această şedinţă de analiză participă reprezentanţii structurilor de care depinde succesul şi ritmul de aplicare a reformelor în domeniu, doresc să supun atenţiei dumneavoastră câteva de aspecte. Unul dintre acestea este legat de integrarea noastră în Uniunea Europeană. Europa viitorului se configurează ca “Europă a naţiunilor” şi ca “Europă a cetăţeanului”. Din această perspectivă, aderarea ţării noastre la Uniunea Europeană depăşeşte cadrul unei integrări la nivel statal, incluzând integrarea 
naţiunii române şi a cetăţeanului român în spaţiul civic european, care implică existenţa unui sistem de valori politice, economice şi sociale comune întregii Europe. În raporturile Administraţiei cu cetăţeanul, trebuie să ne întoarcem cu faţa la cetăţean. Trebuie să intre în conştiinţa tuturor funcţionarilor din Administraţie, ca şi din toate serviciile publice că ei sunt plătiţi pentru a-i sluji pe cetăţeni. Ei sunt în slujba oamenilor şi nu invers. A sosit timpul ca primăria, prefectura şi poliţia să iasă în întâmpinarea cetăţeanului, pentru a sesiza şi chiar a anticipa problemele cu care se confruntă, soluţionând din oficiu cât mai multe dintre acestea. De altfel, aceasta este raţiunea pentru care se realizează descentralizarea decizională şi financiară, localizarea serviciilor publice şi în general, întrega reformă a funcţiei publice. Însă, pentru ca descentralizarea şi localizarea să aducă efectele pozitive scontate, determinând o dezvoltare economică şi socială durabilă, procesul trebuie să fie însoţit de o descentralizare a răspunderii şi organizării în muncă, a simţului datoriei şi al spiritului de dăruire profesională. Activităţile de pregătire a “Strategiei consolidate a reformei în administraţia publică”, alte activităţi de concepţie, precum şi acţiunile parteneriale iniţiate împreună cu structurile similare din ţările Uniunii Europene demonstrează că în administraţie dispunem şi acum de funcţionari şi de înalţi funcţionari bine pregătiţi, cărora le va reveni 
un rol important în realizarea reformei. Condiţia de profesionist vă determină, însă, să vă intensificaţi, în perioada următoare, activitatea de pregătire profesională, să-i imprimaţi un caracter de continuitate, inclusiv la nivelul funcţiilor importante în stat. Doamnelor şi domnilor, În România, economia de piaţă se consolidează, însă, din păcate, ea “coexistă” cu o corupţie ale cărei proporţii îngrijorează deopotrivă cetăţenii, investitorii şi autorităţile. S-a spus, de către unii, că fenomenul corupţiei este determinat de tranziţie, de către alţii că ar fi cauzate de ponderea ridicată a sectorului de stat în economie sau chiar că ar fi efectul unor mentalităţi specifice poporului român. Avem nevoie de o analiză temeinică a cauzelor reale şi consecinţelor corupţiei la nivel instituţional, dar şi la nivel individual, pentru a găsi cele mai potrivite căi şi mecanisme de combatere a acestui flagel. Este evident că cele mai grave acte de corupţie se petrec acolo unde sunt în discuţie fonduri publice. Indiferent cât de mare sau cât de mică este ponderea sectorului de stat în economie, fondurile publice vor fi permanent ţinta actelor de corupţie. Dar, nu trebuie omis nici faptul că printre ţările cele mai corupte, se află unele în care ponderea statului în economie este zero. În perioada 2004-2006, pe măsură ce reforma administraţiei publice va progresa, se vor descentraliza şi competenţele în gestionarea banilor publici. Prin descentralizare, atât sursa acestor fonduri cât şi modul în care sunt utilizate vor fi mai bine personalizate, mai transparente. Să folosim prilejul descentralizării pentru a intensifica lupta împotriva corupţiei, rupând odată pentru totdeauna acordul tacit între corupători şi corupţi. Populaţia trebuie să ştie că răspunderea pentru felul în care sunt gestionaţi banii publici o poartă primăriile şi prefecturile, iar primarii şi prefecţii să înţeleagă că fondurile nu mai vin din sacul bugetului de stat sau din surse externe, ci de la cetăţenii din localitate sau din judeţ; că bugetele publice trebuie gospodărite cu chibzuinţă, în interesul contribuabililor. În acest fel, sper să se elimine situaţiile din trecut, când serviciile publice şi lucrările de utilitate publică au fost adevărate “găuri negre” care au înghiţit sute de miliarde de lei. Cred că se impune constituirea unor “Curţi de Conturi” la nivel local, care să controleze gestionarea fondurilor publice de către primării, consilii locale şi judeţene. Doamnelor şi domnilor, În perspectiva 
integrării europene si euroatlantice a României, contribuţia Ministerul Administraţiei şi Internelor în domeniul politicii externe va continua să fie una importantă. Până în aprilie 2005, instituţia va exercita mandatul încredinţat României, de ţară coordonatoare a grupului de lucru privind combaterea criminalitaţii, organism din cadrul organizaţiei de Cooperare Economică la Marea Neagra ( OCEMN ). De asemenea, odată cu finalizarea procedurilor de aderare la N.A.T.O., Ministerul Administraţiei şi Internelor va trece la aplicarea atribuţiilor ce-i revin, şi care decurg din calitatea ţarii noastre de membru al alianţei, cu drepturi şi obligaţii depline. De asemenea, prin activitatea în cadrul SECI, prin aplicarea prevederilor din acordurilor bilaterale referitoare la afaceri interne, precum şi prin participarea, în cadru internaţional, la acţiunile de prevenire şi combatere a migraţiei, crimei organizate, combaterii traficului şi consumului de droguri, Ministerului Administraţiei şi Internelor îi revine misiunea de a asigura îndeplinirea rolului de factor de stabilitate în sud-estul continentului. Totodată, prin intensificarea colaborării cu structurile de ordine şi siguranţă publică şi de afaceri interne din alte ţări, prin gestionarea eficientă a problematicii care decurge din libera circulaţie a cetaţenilor români în Spaţiul Schengen, instituţia Dumneavoastra are rolul de a preveni posibilitatea ca România să exporte infracţionalitate spre ţarile Uniunii Europene. Din 
2007, frontiera estică a Uniunii Europene se va muta la Estul României. Acest lucru cere eforturi deosebite din partea statului român. Avem nevoie de investiţii importante, de o pregatire corespunzătoare a lucrătorilor din Poliţia de Frontieră, de politici publice adecvate în domeniu. Timpul rămas este foarte scurt, de aceea eforturile vor trebui intensificate, cu atât mai mult cu cât terorismul internaţional şi proliferarea armelor de distrugere în masă adaugă noi riscuri de securitate celor existente. De asemenea, activitaţile parteneriale, prin programele comune pe care Poliţia, Poliţia de Frontieră, Jandarmeria, Protecţia Civilă, Pompierii şi Arhivele Naţionale le derulează împreună cu structurile similare din alte ţari, au un rol integrator şi benefic, duc la generalizarea experienţei pozitive si a bunelor practici, contribuie la creşterea prestigiului României în lume. Şi, nu în ultimul rând, prin efectivele de poliţişti şi jandarmi care participă, sub egida O.N.U. şi a Uniunii europene, la misiuni internaţionale de menţinere a păcii, sarcinile Ministerului Administraţiei şi Internelor se amplifică. Doamnelor şi domnilor, În anul 2004, accentul trebuie să fie pus pe latura calitativă a muncii fiecărui angajat, de la personalul din aparatul central al Ministerului până la cel cu funcţie de execuţie. Prin tot ceea ce sunt, prin tot ceea ce fac, angajaţii din Ministerul Administraţiei şi Internelor trebuie să constituie un exemplu pentru cetăţeni. Conduita profesională a funcţionarului de la ghişeu, cea a poliţistului din intersecţie sau a jandarmului de pe stradă trebuie completate cu o conduită exemplară în societate. Aceştia au obligaţia morală ce decurge din profesiunea ce o exercită să fie modele de civism, de respectare a legii, astfel încât să ofere cetaţenilor modele de decenţă şi de corectitudine, să se remarce ca persoane investite cu atribuţii publice, simbol al autorităţii statului. De asemenea , este necesară o mai activă participare a angajaţilor din structurile de ordine si siguranţă publică şi din administraţie, la viaţa comunitaţilor în care locuiesc, să se remarce prin contribuţia lor obştească. Promovând o atitudine civic-participativă, ei vor reuşi să câstige stima si respectul concetaţenilor şi pe altfel de căi decât cele conferite de prerogativele funcţiei, dobândind acea autoritate morală care să le permită să ceară şi să obţină concursul populaţiei în activitatea de administraţie, de întarire a ordinii publice. În încheiere, îmi exprim 
convingerea că în anul 2004, Ministerul Administraţiei şi Internelor îşi va îndeplini cu onoare şi înaltă responsabilitate atribuţiile esenţiale care îi revin, contribuind, prin aplicarea sarcinilor din Programul de Guvernare, a proiectelor şi programelor proprii, la creşterea, în continuare, a autoritaţii statului de drept si a instituţiilor acestuia. Totodată, sunt încredinţat că profesioniştii din Ministerul Administraţiei şi Internelor vor face ca reforma în administraţia publică să se constituie la rândul ei, într-o reuşită, asigurând, astfel , un cadru instituţional vital pentru dezvoltarea, în continuare a societaţii româneşti. Îndemnându-vă să analizaţi cu luciditate şi spirit critic atât succesele, cât şi neîndeplinirile anului 2003, vă urez succes în îndeplinirea proiectelor şi a programelor pe 2004! 

Domnule cancelar, Domnilor miniştri, Doamnelor şi domnilor, Dragi prieteni, Permiteţi-mi în primul rând să vă mulţumesc pentru această oportunitate care ne-a fost oferită, să mulţumim Operei din Viena, directorului său general şi tuturor colaboratorilor, ca şi interpreţilor, corului, orchestrei, care ne-au oferit un spectacol cu totul deosebit. Opera lui Enescu, cel mai mare compozitor român, cu "Oedip", a cunoscut astă seară o interpretare de excepţie. Eu nu sunt muzician, dar sunt amator de muzică; sunt inginer, ca profesie. Este cam a IV-a variantă a lui "Oedip" pe care o văd. Cred că este cea mai reuşită din toate cele cinci pe care le-am văzut. A căpătat mai multă densitate şi mai mult dramatism, în spiritul tragediei lui Sofocle şi a muzicii moderne, pe care Enescu a creat-o pentru această operă. Vă felicit pentru această realizare! În acelaşi timp, această seară este şi un mesaj al prieteniei, al legăturilor tradiţionale culturale dintre România şi Austria. Vrem să mulţumim tuturor personalităţilor, în frunte cu cancelarul federal, pentru prezenţa la acest spectacol. Preţuim prezenţa dumneavoastră ca un semn de apreciere şi de prietenie. Am venit special la Viena astăzi, pentru a marca această zi, acest mesaj cultural şi de prietenie între România şi Austria. Imediat după-amiază am inaugurat la Viena un local nou al noului Institut Cultural Român, pe care l-am creat în ultma vreme, şi prima sa filială în exterior am deschis-o astăzi la Viena. Şi credem că va fi un nou semn şi un nou element de legătură, un nou pod de legătură, de comunicare pe planul culturii între ţările noastre. Am avut prilejul să ne întâlnim cu câţiva membri ai Cabinetului şi am discutat despre dezvoltarea relaţiilor dintre ţările noastre, noi apreciind în mod deosebit parteneriatul care s-a dezvoltat şi se consolidează între România şi Austria pe toate planurile: pe plan politic, economic, iată, şi cultural. Am ţinut, cu acest prilej, să distingem cu înalte decoraţii de stat câteva personalităţi care sunt mesagerii relaţiilor culturale dintre România şi Austria, doi demnitari care au făcut şi fac o treabă foarte concretă în promovarea relaţiilor culturale dintre ţările noastre, doi reprezentanţi ai Filarmonicii din Viena, care este preţuită în mod deosebit în Bucureşti şi în România. Prezenţa la Bucureşti atât a Filarmonicii, cât şi a Operei din Viena în cadrul Festivalului "Enescu" a dat o notă aparte prezenţei muzicale austriece în România. De altfel, vreau să vă spun că Filarmonica 
din Viena este urmărită în fiecare primă zi a anului, prin concertul său de prânz, în toată România, şi asta de vreo 30 sau 40 de ani. Şi anul acesta ne-am bucurat să putem urmări concertul dumneavoastră, iar Strauss este la fel de apreciat în România ca şi în Austria. De altfel, suntem ţări dunărene şi avem şi noi un compozitor care a scris muzică legată de Dunăre - "Valurile Dunării" de Ivanovici, de asemenea cunoscut în lumea muzicală. În fine, am ţinut să-l remarcăm în mod deosebit pe Oedip în interpretarea binecunoscutului interpret, care a fost şi la Bucureşti în acelaşi rol, în cadrul Festivalului "Enescu", anul trecut, şi astăzi am avut satisfacţia deosebită să-l urmărim pe scena Operei din Viena. Vă mulţumim tuturor şi vă urăm un an bun! 

Guten Tag! Good afternoon! Bună ziua, tuturor! Ne bucurăm că avem acest prilej să participăm la această deschidere a noului local al Centrului Cultural, care devine Institutul Cultural Român de la Viena. Este o coincidenţă fericită şi ne bucurăm că la Viena facem această primă deschidere. Noi am hotărât în România să dezvoltăm activitatea fostei Fundaţii Culturale Române şi printr-o lege a luat fiinţă Institutul Cultural Român, care oficial va fi lansat la apă - vorbind în termeni navigabili; suntem pe malul Dunării, aici, la Viena - marţi după-amiază, la Ateneul Român. În acest fel şi cele şapte Centre de Cultură ale României din exterior, Viena fiind unul din ele, îşi vor schimba statutul; vor căpăta denumirea de Institute Culturale Române în ţările respective. Avem la Roma şi la Veneţia, avem la Paris, la Budapesta, Berlin şi New York, aşa încât este primul pas pe care îl facem aici, la Viena. Ne bucurăm că este un local care va fi mai accesibil. Noi vrem să mulţumim Fundaţiei "Elias", care ne-a găzduit un număr de ani Centrul Cultural de la Viena, dar în condiţii mai puţin favorabile accesului publicului. Ne bucurăm că putem inaugura acest local nou, care marchează şi un moment nou în dezvoltarea activităţii acestui institut aci, la Viena, Viena fiind pentru noi un centru foarte important, ţinând seama de tradiţia, de legăturile istorice, de prezenţa unei comunităţi de români foarte importante, care fără îndoială că va avea prilejul să fie mult mai activă şi să întreţină activitatea acestui Institut Cultural Român la Viena. De asemenea, este o fericită coincidenţă această deschidere a acestui nou local şi lansarea Institutului Cultural Român, cu manifestările culturale de la Viena. Astă seară vom participa la spectacolul operei lui George Enescu şi este iniţiativa directorului, domnul Ioan Hollender, ca şi la vernisajul unei expoziţii de microsculptură românească reprezentativă. Deci, deschizând acest nou local, urăm succes Institutului în noua sa înfăţişare şi cu noul său statut şi "directriţei" sale, doamna Ildiko Schaffhauser! 

Domnule Decan al Corpului Diplomatic, Domnilor preşedinţi ai Senatului şi Camerei Deputaţilor, Domnule Prim Ministru, Onoraţi membri ai Corpului Diplomatic, Doamnelor şi domnilor, Îmi face o deosebită plăcere să vă reîntâlnesc şi să mă adresez dumneavoastră la începutul acestui nou an. Doresc să vă urez un călduros "La Mulţi Ani!" şi să vă mulţumesc pentru întreaga dumneavoastră activitate dedicată dezvoltării şi consolidării relaţiilor între statele pe care le reprezentaţi şi România. Politica externă a României a căutat să promoveze cu realism şi pragmatism interesele naţionale, fără să piardă perspectiva mai largă, regională şi globală. România a participat activ la edificarea principiilor, instituţiilor şi valorilor care favorizează construirea unei lumi mai bune, mai drepte şi mai sigure pentru toţi cetăţenii planetei. Eforturile României au beneficiat permanent de susţinători fideli, prieteni şi parteneri constanţi ai ţării noastre. În numele poporului român, şi al meu personal, doresc să asigur statele şi guvernele pe care le reprezentaţi la Bucureşti că România îşi va îndeplini cu responsabilitate toate angajamentele şi obligaţiile care îi revin, ca urmare a noului statut de care se bucură în sânul comunităţii internaţionale. Acesta este răspunsul nostru la încrederea de care se bucură acţiunile şi luările de poziţie ale României pe scena internaţională. Onorat auditoriu, Doamnelor şi domnilor, Anul 2003 a fost un an al continuării în ritm susţinut a procesului de restructurare şi de modernizare a aparatului productiv al ţării, a privatizării şi a creşterii ponderii sectorului privat în formarea Produsului Intern Brut. Pentru prima dată, după 1989, sectorul privat a devinit preponderent în structura capitalului social. În ciuda contextului economic internaţional nefavorabil şi a unor condiţii climaterice dificile pentru agricultură, ritmul susţinut de creştere economică înregistrat începând cu 2001 a fost continuat, înregistrându-se un nivel de aproape 5% pentru întregul an. Stabilitatea macroeconomică a fost menţinută, în paralel cu consolidarea finanţelor publice şi reducerea inflaţiei. S-a îmbunătăţit mediul investiţional intern. A fost finalizat Acordul Stand-By convenit în anul 2001 cu FMI. O preocupare constantă a continuat să fie asigurarea suportabilităţii sociale a reformelor şi reducerea sărăciei din societatea românească. Au fost luate noi măsuri în ce priveşte protecţia socială a categoriilor defavorizate, asigurarea accesului la bunuri 
şi servicii publice de bază, construirea de locuinţe sociale, accesul la sistemul public de educaţie. În plan politic, anul 2003 a fost anul revizuirii Constituţiei, pentru modernizarea şi dinamizarea sistemului politic românesc, pentru consolidarea şi extinderea sistemului de garanţii constituţionale în domeniul drepturilor şi libertăţilor cetăţeneşti, întărirea democraţiei, accentuarea descentralizării administrative, reflectarea viitorului statut al României de membru cu drepturi depline al Uniunii Europene şi al NATO. De asemenea, a fost continuată lupta împotriva celor două fenomene care subminează autoritatea statului şi încrederea oamenilor în virtuţile guvernării democratice: corupţia şi birocraţia. Au fost luate noi măsuri, în plan legislativ şi administrativ, pentru combaterea corupţiei. Suntem conştienţi de importanţa aplicării lor ferme, indiferent de poziţia pe care o au în viaţa politică şi socială cei vizaţi, cât şi de necesitatea conştientizării tuturor cetăţenilor în privinţa implicării lor solidare în efortul de punere sub control a acestui flagel. Dorim să formăm un adevărat front al luptei cu actele de corupţie la nivelul întregii societăţi româneşti. Anul 2004 va avea o puternică încărcătură politică în plan intern, fiind anul care încheie un ciclu politic şi care include cele două campanii pentru alegerile locale şi pentru alegerile parlamentare şi prezidenţiale. În ciuda constrângerilor generate de particularităţile unui an electoral, reformele politice, 
economice şi sociale necesare modernizării României şi integrării ei europene şi euroatlantice vor continua în ritm susţinut, pentru că ele răspund exigenţelor interesului naţional şi nevoilor cetăţenilor români. Dorim ca anul 2004 să reprezinte o continuare şi consolidare a tendinţelor şi proceselor pozitive din anul 2003, în planul întăririi democraţiei în România, dezvoltării economice şi îmbunătăţirii calităţii vieţii. În calitatea mea de şef al statului, voi continua să sprijin eforturile Guvernului pentru construirea bunei guvernări, bazată pe domnia legii şi respectul instituţiilor, pe reguli clare şi simple, pe transparenţă şi pe responsabilitatea factorilor politici şi administrativi. Voi continua să susţin în acelaşi timp construirea unei societăţi tolerante, solidare, lipsite de orice formă de discriminare, de intoleranţă, de xenofobie şi de antisemitism. Vrem să fim un exemplu de democraţie şi de stabilitate în această regiune, care prin traumele lăsate de conflictele din deceniul trecut nu şi-a găsit încă pe deplin liniştea şi calea spre împăcare cu istoria. Doamnelor şi domnilor, În planul politicii externe, anul 2003 a marcat apropierea decisivă a României de obiectivele strategice ale aderării la Uniunea Europeană şi la NATO. În anul 2003 România a fost prezentă vizibil şi prin contribuţii respectate în marile dezbateri privind configurarea noii arhitecturi instituţionale şi de securitate europene şi globale. În cursul anului 2003, prin continuarea susţinută a eforturilor generale de pregătire internă a aderării, s-a asigurat accelerarea ritmului negocierilor de aderare la Uniunea Europeană. Finalizarea acestor negocieri în anul 2004, semnarea Tratatului de Aderare cât mai curând posibil (în anul 2005) şi aderarea efectivă a ţării noastre în anul 2007 au devenit obiective comune ale României şi ale Uniunii. Consiliul European de la Bruxelles din 12-13 decembrie 2003 a stabilit un calendar ferm, aceasta fiind prima dată când se preconizează o dată precisă pentru aderare, respectiv ianuarie 2007. Doresc să exprim mulţumiri pentru sprijinul deosebit oferit de preşedinţia italiană a Uniunii Europene şi sunt încrezător că în anul 2004 eforturile României vor fi susţinute cu aceeaşi intensitate de preşedinţiile Irlandei şi Olandei. Se apropie de final procesul de ratificare de către toate statele membre a protocolului de aderare a României la NATO. Oficialii NATO au confirmat faptul că România ar putea deveni membru de jure al Alianţei chiar înaintea 
Summit-ului de la Istanbul, programat pentru iunie 2004. La acestea se adaugă noi deschideri operate în anul 2003 în plan diplomatic, politic şi economic în relaţiile bilaterale cu partenerii din spaţiul euro-atlantic, cu partenerii estici şi cu partenerii din alte spaţii geografice, în special din Asia şi din Orientul Mijlociu. Dialogul politic intens derulat cu SUA în anul 2003, în special vizita oficială la Washington, a evidenţiat intrarea într-o nouă fază, calitativ superioară a relaţiilor dintre cele două ţări, ilustrând maturizarea relaţiei bilaterale româno-americane. Iniţiativele regionale concrete promovate în anul 2003, au consacrat rolul dinamic al României în Europa şi au pus în valoare potenţialul ei de cooperare în plan regional. Ca viitor stat membru ce va asigura protecţia unei părţi însemnate a frontierei Uniunii Europene, România a contribuit activ, atât individual cât şi în cadrul cooperării regionale, la stoparea imigraţiei ilegale, combaterea criminalităţii organizate, blocarea acţiunilor reţelelor de trafic de droguri, persoane şi arme. România s-a angajat profund şi pe termen lung în combaterea terorismului, un angajament determinat de convingerea cu care credem în valorile democraţiei şi ale civilizaţiei. Anul 2004 va fi un an crucial pentru destinul european, euro-atlantic şi global al României. Începând cu ianuarie 2004, România şi-a asumat responsabilităţi importante în cadrul Consiliului de Securitate, ca membru nepermanent, pentru perioada 2004-2005. 
Ca parte a acestui mandat, România va exercita preşedinţia comitetului de sancţiuni privind Irakul şi vice-preşedinţia comitetului de sancţiuni privind Al-Qaeda - Talibanii. În luna iulie România va deţine preşedinţia lunară a Consiliului de Securitate. Activitatea anului 2004 va avea de asemenea ca orientare principală dezvoltarea şi valorificarea relaţiilor bilaterale cu principalii noştri parteneri din spaţiul euro-atlantic. Rămân prioritare şi în acest an eforturile de normalizare şi de dezvoltare a relaţiilor României cu Federaţia Rusă şi cu Ucraina, de consolidare a cooperării reciproc avantajoase şi a relaţiilor de bună vecinătate cu vecinii: Ungaria, Bulgaria, Serbia şi Muntenegru, cu ţările din Europa Centrală ca şi cu Grecia şi Turcia. Relaţia cu Republica Moldova va rămâne o prioritate a politicii externe româneşti şi în 2004 în ciuda unor semnale negative - artificial şi neraţional întreţinute. Interesul României pentru a avea relaţii privilegiate - lipsite de tensiuni şi neînţelegeri - cu vecinul său din răsărit este legitim, fiind justificat de istoria comună a celor două state. În acelaşi timp, România este interesată de succesul integrării europene şi regionale a Republicii Moldova, ca şi de dezvoltarea şi diversificarea schimburilor economice, culturale şi ştiinţifice, educative cu această ţară. Vom acorda o atenţie sporită adâncirii cooperării regionale, inclusiv prin exercitarea preşedinţiei Procesului de Cooperare Sud-Est European (SEECP). Un moment important va fi organizarea la sfârşitul lunii mai, în România, la Mamaia, a reuniunii şefilor de stat din ţările central-europene, care sperăm să contribuie la susţinerea unor noi proiecte de conlucrare în plan european. România are relaţii tradiţionale excelente cu ţările din Africa, Orientul Mijlociu, Asia, America Latină şi alte zone. Ne dorim completarea pe mai departe a relaţiilor politice şi economice cu aceşti parteneri, inclusiv prin dinamizarea cooperării în cadrul diplomaţiei multilaterale, în principal în cadrul ONU şi al organismelor sale specializate. Sâmbăta trecută, am inaugurat la Viena un nou edificiu al recent înfiinţatului Institut Cultural Român. Ne propunem ca această instituţie să îndeplinească un rol de promotor al spiritualităţii şi culturii româneşti peste hotare şi să contribuie la întărirea relaţiilor cu comunităţile româneşti din afara graniţelor. Pentru România şi pentru românii de peste hotare, anul 2004 va fi şi anul unor ample manifestări pentru cinstirea memoriei 
marelui domnitor al principatului Moldovei Ştefan cel Mare şi cel Sfânt, unul din marii apărători ai valorilor comune europene şi personalitate necontestată a istoriei naţionale a tuturor românilor. Doamnelor şi domnilor, Permiteţi-mi să închei această alocuţiune mulţumind încă o dată şefilor de stat şi de guvern care au transmis felicitări şi mesaje cu prilejul Zilei Naţionale a României şi a Anului Nou. Sunt convins că relaţiile de cooperare existente între România şi ţările pe care le reprezentaţi la Bucureşti vor continua să se dezvolte armonios, în beneficiul popoarelor noastre, al păcii şi cooperării internaţionale. Doresc să transmit popoarelor dumneavoastră sincere şi călduroase urări de pace, prosperitate şi fericire. Vă urez dumneavoastră personal sănătate, îndeplinirea tuturor dorinţelor şi succes deplin în activitatea pe care o desfăşuraţi în România. Vă mulţumesc pentru atenţie! 

Prea Fericite Părinte Patriarh, Majestăţile Voastre, Domnule Prim Ministru, Domnilor Miniştri, Domnilor preşedinţi ai Camerelor legiuitoare, Onoraţi membri ai Parlamentului, Onoraţi invitaţi, membri ai Corpului Diplomatic acreditat la Bucureşti, Doamnelor şi domnilor, Vă mulţumesc pentru gestul de a onora - prin prezenţa dumneavoastră aici - un eveniment pe care ni l-am dori cu toţii să fie de referinţă pentru prezentul şi viitorul ţării, şi anume, inaugurarea Institutului Cultural Român. Speranţele care însoţesc naşterea acestui institut, spiritul în care el a fost gândit, ca şi menirea pe care o are ne-au determinat să-i dăm startul prin această manifestare publică, deschisă, de înalt nivel spiritual, semnificativă atât prin locul în care se desfăşoară - sub cupola Ateneului Român -, cât şi prin distinsa dumneavoastră participare. Prin însăşi natura prezentei festivităţi, am dorit să subliniem o primă trăsătură esenţială a Institutului: nu atât aceea de a fi o instituţie publică, cât mai ales de a se manifesta ca un Forum public, ca o instituţie deschisă şi receptivă la toate marile probleme ale culturii şi educaţiei naţionale, ca şi spre toţi cei care, fiind sensibili la asemenea probleme, sunt, totodată, şi dornici să participe la abordarea lor cu idei, analize şi soluţii constructive. Dintru început aş vrea să subliniez această particularitate a Institutului, spiritul în care el a fost conceput să funcţioneze şi trăsăturile care-l diferenţiază de instituţiile statului cu atribuţii în domeniul culturii. Chiar din articolul 1 al Legii de înfiinţare se precizează că Institutul Cultural Român “îşi propune dezvoltarea capacităţii asociative, de mobilizare şi convergenţă în jurul unor proiecte culturale de interes naţional a tuturor acelor instituţii şi organizaţii neguvernamentale, asociaţii profesionale şi uniuni de creaţie, a reprezentanţilor societăţii civile şi a personalităţilor independente care pot contribui la îndeplinirea scopului şi obiectivelor Institutului”. Dorim ca acest institut să-şi manifeste caracterul său public mai ales în acest sens - spiritual, deschis, asociativ - prin care mecanismele şi atribuţiile cu care este înzestrat să fie puse la dispoziţia tuturor minţilor luminate şi dispuse la angajare civică pe tărâmul culturii. Chiar legea precizează, încă de la început, că activitatea Institutului - citez din nou legea- trebuie “să antreneze şi să includă, sub diferite forme, personalităţi de prestigiu din ţară şi străinătate, apelând la 
specialişti şi coordonatori de proiecte cu experienţă”, stabilind “un parteneriat activ cu societatea civilă, pentru realizarea de acţiuni şi de evenimente în spiritul european al comunicării culturale”. Este o mare răspundere a conducerii Institutului să-i respecte această menire, să-i pună în valoare această specificitate, să dea conţinut spiritului în care el a fost conceput. Activitatea Institutului nu se substituie, prin urmare, celei a ministerelor care au răspunderi în domeniu, nu se confundă cu acestea şi nici nu le dublează în vreun fel. Activitatea Institutului este gândită ca un spaţiu al confluenţelor dintre atribuţiile, inevitabil sectoriale, ale ministerelor şi altor instituţii de stat, pe de o parte, şi inepuizabila forţă creativă, de inovare conceptuală şi managerială a societăţii civile şi personalităţilor independente, pe de altă parte. Totodată, activitatea Institutului nu este concepută nici ca o simplă repetare sau perpetuare a ceea ce a făcut bun, până acum, Fundaţia Culturală Română; aceasta şi-a îndeplinit, în general, menirea, acţionând cu precădere pentru întărirea legăturilor cu comunităţile româneşti din afara ţării şi propagarea valorilor creaţiei româneşti în lume. Acum, obiectivele noii instituţii - definite chiar de lege - sunt mai largi, mai extinse, mai complexe şi au preeminenţă mai ales în spaţiul intern, fiind legate nemijlocit de starea actuală din cultura românească şi din societatea românească. În urmă cu 14 ani, România a păşit pe calea 
unor transformări esenţiale, care să-i permită intrarea în lumea noilor valori ale democraţiei şi progresului economic. Noua Constituţie, o legislaţie în curs de perfecţionare, reformele instituţionale sunt menite să favorizeze acest proces, al cărui scop este recunoaşterea şi integrarea valorilor româneşti din trecut şi de astăzi în patrimoniul internaţional, concomitent cu integrarea României în marea familie a democraţiilor lumii contemporane. Cultura şi afirmarea creaţiei intelectuale nu pot lipsi din ansamblul procesului de dezvoltare contemporană a ţării. Iată pentru ce, starea culturii - ce moştenim, ce şi cum valorificăm, ce creăm pentru generaţiile de mâine -, ca şi întrebarea ce soluţii căutăm pentru viitor constituie motivaţia care, dincolo de orice diferenţă de concepţii şi opinii, trebuie să ne găsească alături şi, dacă se poate, solidari. Institutul Cultural Român este gândit ca un asemenea punct de întâlnire, ca un teritoriu al acestei convergenţe şi solidarităţi. Iar din acest punct al confluenţelor urmează să plece, radial, susţinute eforturi de organizare, grabnice iniţiative şi acţiuni bine elaborate spre câteva “ţinte” importante şi de maxim interes naţional, pe care îmi iau îngăduinţa să le enumăr succint. În primul rând, mă refer la dezvoltarea accesului la cultură şi funcţionarea unor instituţii cu mare adresabilitate la nivelul comunităţilor cetăţeneşti, în sprijinul a ceea ce, cu un termen generic, se înţelege prin cultura de masă. Parcurgem, evident, o perioadă dificilă; asistăm la un declin şi la o deteriorare accentuată a unor instituţii de mare tradiţie: athenee populare, case de cultură, cămine culturale, cluburi, biblioteci, formaţiuni artistice diverse. Cauza principală o constituie, desigur, dispariţia sau reducerea resurselor financiare, ca şi a unor animatori dăruiţi acestei cauze. Riscul tot mai evident al acestor stări de lucruri este blocarea accesului la cultură pentru cei mai mulţi, ca şi al unei sărăciri sufleteşti generale. Deosebit de grav este acest fenomen în lumea satelor, dar şi în multe centre urbane. Avem nevoie, deci, de soluţii pentru reanimarea vieţii culturale în comunităţile locale. Să găsim căi de stimulare a intelectualităţii, mai ales a dăscălimii, a cadrelor didactice care, printr-o frumoasă tradiţie, îşi asumau menirea de continuatori şi animatori ai vieţii spirituale, îndeosebi în mediul rural. Ar trebui reactualizate, adaptate la condiţiile actuale, în sprijinul şi la iniţiativa comunităţilor locale, 
unele forme înfiinţate de Fundaţiile Regale în trecut, susţinute de şcoala sociologică a lui Dimitrie Gusti, printr-o activitate care poate fi şi astăzi un model, căminul popular sau şcoala populară de artă, acţiunile dedicate învăţării meşteşugurilor, conferinţele pe teme de cultură generală, folosite chiar mai înainte, pe vremea Junimii, sau de societatea ASTRA şi multe alte societăţi şi asociaţii cu asemenea menire, ca şi Tinerimea română, patronată o vreme de Iorga aici, în Bucureşti. În al doilea rând, Institutul trebuie să aibă în obiectiv producţia de carte şi difuzarea ei. Avem un peisaj editorial diversificat şi bine dezvoltat în teritoriu, dar, la nivel naţional, consumul şi accesul la carte au devenit o mare problemă. Pe ansamblu, activitatea editorială e în suferinţă. Trăim, astfel, paradoxul că, la un număr de titluri - cărţi şi reviste - infinit sporit faţă de acum 14 ani, înregistrăm mult mai puţini cititori. Tot mai scumpe, cărţile tind să devină un produs de lux. Bibliotecile publice cunosc şi ele un real declin sau, pur şi simplu, dispar. Organizarea sistemului naţional de biblioteci şi centre documentare rămâne deficitară. Resursele documentare ale ţării nu sunt suficient valorificate; informaţia circulă greu. Coexistă zone slab - sau total neacoperite - şi paralelisme păgubitoare. În al treilea rând, Institutul poate susţine proiecte distincte pentru educaţia electronică. Deşi România are o cotă înaltă pe piaţa mondială de software, implementarea educaţiei 
electronice nu se ridică la nivelul aşteptărilor. Campania demarată în urmă cu patru ani pentru promovarea tehnologiei informaţiei în şcoli şi universităţi va trebui susţinută şi diversificată în toate instituţiile de cultură, ca parte a sistemului naţional de informare şi documentare. Desigur, toate instituţiile şi toate proiectele culturale trebuie adaptate mersului vremii. Pătrunderea masivă a televiziunii, a mijloacelor multimedia în viaţa cotidiană impune o sporită inventivitate, iar aceasta poate fi şi un mare avantaj: evenimentul cultural viu este tot mai apreciat, îndeosebi în micile comunităţi. Institutul Cultural Român poate iniţia parteneriate cu posturi de televiziune, centrale şi locale, pentru a readuce în atenţie valorile culturii şi artei româneşti clasice şi contemporane, promovând iniţiative şi manifestări relevante în acest sens. Din păcate, spiritul comercial afectează în mod negativ programele de televiziune, prin subcultură, vulgaritate, stimularea unor comportamente degradante. Televiziunea poate şi trebuie să devină un vehicul dinamic de difuzare a culturii, de înlesnire a accesului la cunoaştere, la cuceririle ştiinţei şi tehnologiilor contemporane. Vorbind de menirea Institutului Cultural Român, trebuie să avem permanent în vedere că toate domeniile culturii sunt potenţial creatoare de valoare. Avem o mişcare teatrală de nivel internaţional care, inclusiv în anii dictaturii, şi-a demonstrat marea vocaţie constructivă. Îi revine, pe mai departe, un rol important în îndreptarea moravurilor şi înălţarea spirituală a naţiunii. Din păcate, multe teatre înfruntă mari greutăţi financiare, uneori şi din cauza unui management pasiv. Deşi de o prestanţă recunoscută, dramaturgia românească - clasică şi contemporană - îşi găseşte tot mai greu locul pe scenele teatrelor. Avem actori şi regizori de mare talent. Este nevoie să gândim formule de înlesnire a accesului publicului la spectacolele de teatru ca şi alte modalităţi similare. Cinematografia naţională, după ce era să atingă punctul zero, începe să se redreseze. Şi în acest domeniu, declinul trebuie şi poate fi stopat; dispunem de un potenţial regizoral, actoricesc şi tehnic remarcabil. Filmele autohtone, inspirate din necazurile şi speranţele oamenilor noştri, izvorâte din realităţile societăţii româneşti, încep să aibă mare succes de public, ca şi unele izbutite documentare de televiziune. Avem o şcoală muzicală universal apreciată, prin calitatea creaţiei, a orchestrelor şi soliştilor. Festivalul 
Naţional “George Enescu” a fost o probă a acestui potenţial, înscriindu-se ca un mare eveniment artistic, onorat de mari personalităţi şi formaţiuni de renume din numeroase ţări. Predomină însă şi în acest domeniu aceeaşi acută lipsă de fonduri şi aceeaşi lipsă de management activ. Opera, filarmonicile, alte prestigioase instituţii similare nu-şi găsesc încă drumul, nici sub aspect repertorial, nici managerial. Artele plastice, operele plasticienilor profesionişti - peste 6000, organizaţi în 33 de filiale -, dar şi acelea, de o mare bogăţie şi diversitate, ale creatorilor populari, constituie un rezervor nesecat al creativităţii româneşti. Creaţia în acest domeniu poate fi în acelaşi timp şi o puternică sursă de venituri, ca şi un eficace mijloc de educaţie, motiv pentru care trebuie să beneficieze de proiecte şi de un management pe măsură. Arhitectura - aflată la interferenţa dintre artă şi inginerie - şi arhitecţii se pot implica în multe din proiectele culturale pe care instituţiile de profil le au în vedere. În Consiliul de conducere al Institutului sunt reprezentate - pe baza propriilor propuneri - toate uniunile profesionale de nivel naţional ale creatorilor din principalele domenii ale culturii şi artei: teatru, cinematografie, muzicologie, arhitectură, arte plastice, literatură. Un alt domeniu ce poate intra în obiectul Institutului îl reprezintă patrimoniul naţional. Să nu uităm că şansele viitorului nostru se reazemă nu doar pe ceea ce clădim azi ca economie 
de piaţă, stat de drept şi societate democratică, ci şi pe legitimitatea istorică. Patrimoniul naţional ne reprezintă ca durată şi creativitate. România are o reţea de muzee cu colecţii de mare valoare. Din păcate, în jurul lor este prea multă linişte. Politica de a aştepta vizitatori, lipsa unor acţiuni dinamice, de cooperare cu alte instituţii din sfera culturii şi, mai ales, cu şcolile, reduc posibilităţile de valorificare a acestor tezaure. Muzeele nu sunt doar depozite inerte ale trecutului, ele trebuie să devină spaţii active ale dialogului public. Există experienţe notabile, în ţară şi în străinătate, care pot fi preluate şi adaptate condiţiilor specifice. Un lăudabil efort, cu promiţătoare rezultate, desfăşoară Muzeul Naţional de Artă. Sunt notabile acţiunile unor muzee - precum cel al tehnicii populare de la Dumbrava Sibiului, Muzeul Ţăranului Român, unele muzee judeţene - care stimulează prezenţa meşteşugarilor din diferite zone ale ţării - ca şi unele activităţi iniţiate de muzee cu şcolile şi casele de copii. În sfârşit, un capitol distinct îl reprezintă centrele culturale din străinătate - care vor fi reorganizate ca institute culturale române şi care ar trebui să fie unul dintre beneficiarii întregului fenomen cultural românesc. Ele trebuie să-şi lărgească diapazonul activităţilor, să iniţieze programe complexe, inteligente şi de efect, prin care să se adreseze direct altor universuri culturale, să demonstreze că poporul român este un partener viabil în dialogul dintre naţiuni. În acest context se înscriu şi legăturile cu comunităţile româneşti din afara graniţelor. Este de apreciat că, în ultimii ani, acestea au cunoscut o reală extindere şi diversificare. Va trebui să avem, însă, în vedere o acţiune complexă, sistematică, acompaniată de o logistică pe măsură, care va trebui asigurată, în timp şi fundamentată pe scopuri şi obiective concrete. Trebuie să extindem aceste legături în rândul tuturor comunităţilor şi al instituţiilor acestora, să facem să circule tot mai intens informaţia şi valorile în ambele sensuri - dinspre ţară spre comunităţile de români şi invers. Românii, deveniţi cetăţeni loiali ai altor state, sunt, în acelaşi timp, punţi statornice de legături multiple cu alte popoare şi, totodată, veritabili ambasadori ai ţării. Doamnelor şi domnilor Prin această scurtă trecere în revistă am încercat să sugerez cât de complexă, urgentă şi diversificată poate să fie agenda de lucru a Institutului Cultural Român. Putem fi de acord cu toţii 
că nu despre o criză a culturii este vorba - aşa cum deseori şi în mod fals se mai vorbeşte -, ci de o criză a mijloacelor, o criză de resurse materiale şi de management. Noul Institut Cultural Român este chemat să concure şi el la formularea şi promovarea de răspunsuri şi soluţii adecvate acestor probleme. Ca o cupolă unificatoare a tuturor acestor direcţii de acţiune - şi, totodată, ca un semn al coerenţei pe care trebuie să o aibă activitatea Institutului Cultural Român - Forumul Culturii Naţionale, care s-a desfăşurat pe parcursul unui an, în cinci centre zonale şi apoi la nivel naţional, a hotărât gruparea marilor acţiuni şi proiecte în cadrul unor Decenii ale Culturii Române, menite să relanseze fenomenul cultural românesc, să refacă legăturile necesare dintre diferite sfere ale culturii, ca şi legăturile dintre cultură şi domeniile conexe, cum sunt învăţământul, ştiinţele, religia, sportul, turismul, ambientul etc. Acest deceniu de început de secol va trebui să însemne o reconsiderare a condiţiei materiale şi a funcţionalităţii instituţiilor de cultură, ca şi a condiţiei creatorului şi consumatorului de cultură. În întregul său, acest deceniu, care a şi fost prefaţat prin manifestările patronate de Academia Română şi de Ministerul Culturii - prin “Anul Eminescu”, “Anul Brâncuşi”, “Anul Caragiale” şi, acum, “Anul Ştefan cel Mare” - poate oferi o imagine culturală normală a României la începutul acestui mileniu. Onorată asistenţă, Nu este un secret că ideea înfiinţării 
Institutului Cultural Român a avut în vedere şi originile de tradiţie ale unor instituţii care au deţinut un rol în susţinerea actului de cultură la vremea lor, cum au fost Fundaţiile Culturale Regale sau, ceva mai târziu, după război, Societatea de răspândirea Ştiinţei şi Culturii, universităţile populare sau Institutul pentru Relaţiile Culturale cu Străinătatea. După 199, Fundaţia Culturală Română a constituit un cadru de susţinere a unor acţiuni culturale în străinătate. 
Dezbaterile care au avut loc, în răstimpul anului 2002, în cadrul Forumurilor culturale au evidenţiat necesitatea unui cadru nou de conjugare a eforturilor instituţiilor de stat consacrate, a asociaţiilor creatorilor şi altor factori ai societăţii civile pentru un efort comun de relansare a acestor activităţi. Au apărut discuţii şi în acest context despre ce poate şi trebuie să facă statul şi ce nu trebuie să facă statul. Suntem cu toţii adepţii economiei de piaţă, bazată pe libera concurenţă. Dar este evident că domeniul culturii nu se poate limita la regulile pieţei. Produsul cultural nu poate fi tratat ca o marfă, iar statul nu se poate retrage din faţa răspunderilor imense pentru soarta culturii naţionale. Aşa se explică, în ultimă instanţă, de ce instituţia inaugurată astăzi a fost înfiinţată prin lege ca instituţie publică de interes naţional, susţinută de bugetul statului. Dar este clar că soluţionarea problemelor culturii, în general, ca şi activitatea Institutului nu se pot face doar cu finanţare de la buget. De aceea Legea Institutului Cultural Român se referă şi la alte surse de venituri, pe care Institutul le poate atrage. Totodată, accesul la fondurile publice nu înseamnă cheltuirea neraţională şi în devălmăşie a acestora. Legea este foarte clară în această privinţă, când afirmă că “bugetul de venituri şi cheltuieli al Institutului se elaborează pe bază de programe”. Doresc să subliniez, însă, că această formă de implicare a statului nu are nimic de-a face cu vreun dirijism de tip etatist al activităţii Institutului, cu vreun soi de intervenţie administrativă în actul de creaţie sau de elaborare a proiectelor şi programelor Institutului. Cultura este o formă superioară de libertate, pe deplin respectată în societatea românească de astăzi, iar creaţia este domeniul de neatins al manifestării libere a spiritului uman! Acestea - şi nu altele - sunt premisele pe care a fost clădit proiectul acestui Institut. De aceea, sunt neavenite interpretările care confundă nepermis susţinerea bugetară - fără de care activitatea Institutului n-ar fi posibilă, ca şi a culturii în general - cu dirijarea etatistă a acestei activităţi. În cultură, ca şi în economie, ca, de altfel, în toate domeniile existenţei sociale, acest dirijism etatist s-a dovedit atrofiant şi anihilator, înăbuşind libertatea de creaţie. În toate ţările civilizate, însă, statul îşi asumă obligaţia de a proteja patrimoniul cultural, de a-i stimula şi susţine pe artişti, pe creatori, ca garanţi 
ai identităţii culturale naţionale. Raţiunea aşezării Institutului sub autoritatea directă a şefului statului a avut în vedere tocmai garanţiile constituţionale de neutralitate şi echidistanţă oferite de funcţia celei mai înalte demnităţi în stat - aşa cum, de altfel, au funcţionat şi Fundaţiile Culturale Regale în timpurile respective. Continuând tradiţia ultimului veac şi jumătate, statul român are datoria să susţină marile noastre instituţii culturale care asigură permanenţa tradiţiilor, vitalitatea creaţiei contemporane, menţinerea artiştilor, a oamenilor de ştiinţă şi cultură, în elita spirituală a ţării şi a lumii. În răspunderea sa intră reglementări de natură să asigure cadrul optim pentru promovarea şi afirmarea valorilor cultural-artistice, ca şi pentru facilitarea accesului larg la cultură, la educaţie şi creaţie. 
Desigur, fenomenul cultural nu poate fi izolat de starea generală a societăţii, de condiţiile de existenţă a oamenilor. Cultura este o sinteză - cauză şi efect - a întregii existenţe sociale. În condiţiile în care o mare parte a populaţiei se zbate, încă, în mari greutăţi pentru asigurarea traiului de zi cu zi, e greu să pretinzi din partea statului resurse mai mari pentru domeniul culturii. Şi, totuşi, cu toţii trebuie să gândim la punerea în valoare a potenţialului economic al culturii. Pentru că, în fapt, cultura nu este doar un consumator nerentabil de resurse, ci, dimpotrivă, poate şi trebuie să fie creatoare de resurse. Însă, de peste un deceniu, povara tranziţiei, mai ales cea economică, dar nu numai, apasă dureros asupra culturii, a intelectualilor, asupra artiştilor şi a instituţiilor de artă, asupra patrimoniului cultural. Nu prin lamentări vom rezolva, însă, problemele. Eforturile majore trebuie îndreptate, desigur, spre garantarea creşterii economice şi scoaterea ţării din sărăcie, spre asigurarea unui trai decent tuturor cetăţenilor. Iar problemele culturii trebuie abordate nu ca o povară în plus, ci ca un mijloc şi ca o resursă pentru ridicarea generală a ţării prin valorificarea atât a patrimoniului de care dispunem, cât şi a potenţialului de creaţie artistică, atât al profesioniştilor, cât şi al creatorilor populari. Iată câteva consideraţiuni pe care am ţinut să le prezint în această seară - care au stat la baza deciziei de înfiinţare a Institutul Cultural Român, căruia îi doresc viaţă lungă şi multe succese în îndeplinirea importantei sale misiuni. Vă mulţumesc pentru atenţie. 

Distinşi participanţi, Doamnelor şi domnilor, Doresc să vă mulţumesc pentru căldura primirii pe care mi-aţi făcut-o, în care văd expresia bunelor relaţii româno-sârbe, relaţii cu o lungă şi trainică tradiţie. Nu am intenţia de a atinge toate problemele abordate in conţinutul cărţii. Doresc sa subliniez doar câteva probleme legate de chestiunea integrării si globalizării. Pentru ţări precum România şi Serbia, analiza lucidă şi raportarea realistă la fenomene precum globalizarea şi integrarea sunt esenţiale pentru structurarea unor proiecte viabile de viitor şi pentru elaborarea unor politici publice eficiente, în concordanţă cu nevoile şi aşteptările cetăţenilor din ambele ţări. Astfel de analize, însoţite de dezbateri publice solide şi deschise tuturor punctelor de vedere, pot oferi decidenţilor politici elementele necesare pentru a înţelege constrângerile care acţionează asupra economiei şi societăţii şi pentru a evalua mai corect riscurile şi consecinţele unor decizii, mai ales ale celor care au efecte pe termen mediu şi lung. Deşi termenul “globalizare” este de dată recentă, fenomenul pe care îl defineşte nu este nici nou, nici inedit în istoria civilizaţiei umane. În timp, aceasta a cunoscut valuri succesive de procese integratoare, de “globalizări” mai mult sau mai puţin extinse, mai mult sau mai puţin benefice. 
Globalizarea este un fenomen obiectiv, intrinsec naturii umane şi, într-un fel, legic. În fiecare etapă a lui au existat atât specificităţi, cât şi elemente comune. Elementul comun îl reprezintă nevoia de a găsi noi pieţe, de a face comerţul cât mai liber cu putinţă, de a face cât mai simplu pentru toţi accesul la resurse, mai ales la cele cu impact semnificativ asupra procesului de dezvoltare economică. Odată cu mărfurile au călătorit şi ideile, conceptele, sistemele filosofice, modelele culturale, lucru care, din perspectiva timpului lung, a avut un impact mai mare şi mai semnificativ decât simplul fapt economic. Alături de idei, progresul tehnic şi tehnologic, faptul ştiinţific, inovarea au dat dinamism şi amploare fenomenului globalizării, indiferent de momentul în care s-a desfăşurat el. Personal cred, şi titlul lucrării reflectă această credinţă a mea, că procesul de globalizarea a fost întotdeauna, indiferent de amploarea sa şi de motivaţii, unul integrator. Întotdeauna globalizarea a produs, în ţările care sunt receptoarele, şi nu generatoarele, proceselor de transformări structurale care însoţesc acest fenomen, dezvoltări contrare, care adesea intră în conflict şi produc mutaţii la nivel civilizaţional şi cultural. Pe de o parte este vorba de modernizare instituţională şi de dezvoltare economică şi socială. Pe de altă parte este vorba de crize identitare, de calitatea dezvoltării, pentru că adesea aceasta priveşte doar anumite domenii, aduce atingere mediului şi duce la polarizarea extremă a societăţii, atât în privinţa veniturilor, cât şi în privinţa accesului la educaţie şi la cultură, la informaţie. 
Societatea, supusă efectelor pozitive, dar şi negative, ale globalizării, suferă un proces de integrare într-un spaţiu economic, social şi cultural mai amplu, dominat de forţele care se află la originea fenomenului de globalizare. Importantă este atitudinea faţă de acest proces integrator. Dacă asistăm pasivi şi ne mulţumim să constatăm inevitabilitatea lui, atunci consecinţele integrării şi ale globalizării sunt cu adevărat în contradicţie cu nevoile şi aşteptările cetăţenilor. Numai o atitudine activă, de acceptare conştientă a proceselor, de folosire a lor ca instrumente pentru atingerea unor obiective clar stabilite privitoare la democratizare, la dezvoltarea economică şi socială poate fi în avantajul ţărilor supuse globalizării şi integrării. De aceea, am analizat în cartea mea problemele legate de dezvoltarea României din perspectiva integrării europene şi euro-atlantice, care se constituie într-o componentă importantă a procesului de globalizare contemporan. Obiectivele strategice ale României, fixate la începutul anilor ‘90 ai secolului trecut, o dată cu procesele de reforme structurale, politice, economice şi sociale declanşate de Revoluţia Română din decembrie 1989, au fost integrarea într-un sistem de securitate colectivă, respectiv Organizaţia Tratatului Atlanticului de Nord, pe de o parte şi aderarea la Uniunea Europeană, ca parte a procesului de reunificare a continentului european, pe de altă parte. Aceste obiective au determinat conţinutul, intensitatea şi amploarea reformelor, ierarhizarea priorităţilor şi evaluarea costurilor economice, sociale şi politice ale reformelor. În acelaşi timp, costul social al acestor reforme, deşi extrem de ridicat pentru majoritatea românilor, nu a dus la punerea în discuţie a oportunităţii şi legitimităţii lor. Acest lucru nu înseamnă că ele au fost receptate pasiv: în tot acest timp a existat o critică intensă a unora sau altora dintre consecinţele reformelor, a existat o nelinişte socială accentuată, mai ales la începutul anilor ‘90. Cu toate acestea, democraţia românească s-a dovedit robustă şi funcţională, trecând cu brio testul dublei alternanţe la putere. În acelaşi timp, am asistat la apariţia şi consolidarea structurilor şi organizaţiilor societăţii civile, la afirmarea unei veritabile culturi democratice. Sigur că în tot acest proces am făcut şi erori, am avut şi neîmpliniri şi chiar eşecuri. 
Ele şi-au avut cel mai adesea originea în lentoarea şi în dificultatea de a structura un model global al transformării structurale a mediului politic, economic şi social din România, care să ţină cont de realităţi, obiective realiste şi de resurse şi nu de viziuni regresive, care idealizau un trecut mai apropiat sau mai îndepărtat. Am arătat în cartea mea care sunt motivele pentru care eu cred că, în materie de dezvoltare, integrare şi globalizare, secolul al XXI-lea nu va fi o repetare, la o altă scară, nici a secolului al XIX-lea, nici a secolului al XX-lea, deşi va fi influenţat atât de unul, cât şi de celălalt. Dezvoltarea economică şi socială a naţiunilor în secolul 21 va fi marcată de alte constrângeri şi va trebui să răspundă altor priorităţi şi criterii de performanţă ca în urmă cu un secol sau două. Liberul arbitru al pieţei - teorie care, mai mult sau mai puţin a dominat procesele de globalizare şi de integrare până în acest moment şi-a atins limitele şi începe să devină obiect de contestare generalizată nu doar din partea celor care suportă eşecurile pieţei, dar chiar şi din partea celor care au beneficiat până acum de pe urma lui. Toţi sunt conştienţi de pericolul pe care îl reprezintă discrepanţele enorme dintre statele bogate şi cele sărace, dar şi polarizarea socială tot mai accentuată în interiorul naţiunilor. Aşa se face că pe agenda globală a naţiunilor problema raporturilor Nord-Sud ocupă din nou un loc central, mai ales din perspectiva nevoii unei dezvoltări durabile la nivel mondial, prin intermediul unei mai bune alocări a resurselor existente. Remarc de aceea cu satisfacţie faptul că anul 2002 a oferit unele motive de speranţă prin modul responsabil de abordare a problemelor dezvoltării în cadrul summiturilor de la Monterrey şi Johannesburg. Necesitatea introducerii unor corective funcţionării pieţei mondiale a apărut ca o cerinţă stringentă a zilelor noastre. Realitatea a impus nevoia de a recunoaşte dreptul statului de a interveni în economie, ca parte a soluţiei la problemele dezvoltării şi globalizării, ca şi urgenţa constituirii unui cadru instituţional la nivel global pentru a reglementa funcţionarea pieţelor mondiale şi a corecta discrepanţele de dezvoltare induse de acestea, lucru care ar fi în favoarea celor mai slab dezvoltaţi. Se poate spune că redescoperirea statului este un al doilea element fundamental care marchează acest început de secol XXI. Este vorba de statul organizator al coeziunii sociale, statul reglator, statul 
arbitru, şi nu statul actor economic. 
Această redescoperire a statului reabilitează serviciul public şi utilitatea sa socială. Cetăţenii cer servicii publice de sănătate, educaţie, transport, de protecţie socială extinse şi performante. Sănătatea, cultura, siguranţa persoanei nu pot şi nu trebuie transformate în mărfuri. Un alt element fundamental îl reprezintă, cred eu, renaşterea problemei sociale, o dată cu apariţia primelor elemente ale “societăţii civile globale”, ca o contrareacţie sau, mai bine zis, ca o contraputere la forţele care se află în spatele procesului de globalizare. Nu putem să discutăm, cel puţin la acest început de secol 21, despre dezvoltare economică şi socială, fără să luăm în calcul soliditatea sistemelor politice, funcţionarea lor democratică şi mai ales calitatea guvernării. Trebuie să recunoaştem că globalizarea a născut, peste tot în lume, un deficit de democraţie. Acest deficit trebuie resorbit cât mai repede cu putinţă, pentru că experienţa totalitarismelor din secolul al XX-lea ne arată că doar în democraţie este posibilă dezvoltarea economică şi afirmarea plenară a aspiraţiilor umane, respectarea drepturilor şi libertăţilor fundamentale ale omului. Reducerea cetăţeanului doar la dimensiunea sa de consumator creează premisele unui nou tip de totalitarism. În fine, un element important care intervine în discuţie este acela al conştientizării importanţei relaţiei omului cu mediul şi a limitelor naturale ale dezvoltării. Schimbările climaterice datorate efectului de seră, violenţa unor fenomene naturale, poluarea mediului, degradarea pământului, defrişarea pădurilor, distrugerea stratului de ozon sunt realităţi palpabile, care afectează viaţa oamenilor şi limitează creşterea economică în ţările cele mai sărace. Egoismele naţionale ale ţărilor dezvoltate împiedică adoptarea unor soluţii globale la aceste probleme globale. Doamnelor şi domnilor, România este atât subiect, cât şi actor al schimbărilor induse de globalizare. Integrarea sa în proces se face prin intermediul a două mecanisme instituţionale diferite. Ca naţiune, România se înscrie în proces ca membră a ONU, a OMC, a FMI şi a Băncii Mondiale. Pe de altă parte, prin negocierea aderării la Uniunea Europeană, integrarea în proces se va face prin intermediul unui bloc economic multinaţional. De fapt, asistăm la o evoluţie interesantă, care, dacă se finalizează, va marca trecerea de la globalizarea care are drept actori statele naţionale, la globalizarea cu actori câteva mari structuri economice multinaţionale, 
de tip Uniunea Europeană sau NAFTA. Această deplasare a accentului în procesul de globalizare, de la statele-naţiune ca actori ai procesului, la globalizarea cu mari blocuri economice şi politice reprezintă o nouă sfidare pentru comunitatea internaţională. Consecinţa acestei mutaţii o reprezintă faptul că, pentru noi, europenii, procesul de integrare devine vital. Viitorul nostru este tot mai mult condiţionat de succesul procesului de reunificare a continentului european. 
Personal, fac o distincţie clară, între lărgirea Uniunii Europene, care este un proces preponderent tehnic, deşi structurat de importante decizii politice, şi construcţia Europei Unite, care este prin excelenţă un proiect politic. Da, este adevărat, integrarea în Uniunea Europeană pune statele candidate într-o postură de inegalitate cu statele membre, dar dintr-o unică perspectivă: cea a gradului de compatibilitate cu normele, mecanismele şi instituţiile comunitare. Aici nu avem ce discuta: fiecare ţară trebuie să facă singură progresele necesare îndeplinirii condiţiilor de aderare, chiar dacă ajutorul ţărilor membre ale Uniunii Europene este semnificativ şi apreciat. Dacă vorbim de proiectul politic numit generic “Europa Unită”, plecăm de la un fapt evident, dar pe care mulţi îl eludează din pricina insistenţei cu care sunt puse în discuţie aspectele tehnice ale lărgirii Uniunii Europene: o entitate democratică implică, în mod obligatoriu, existenţa unui popor şi a unei suveranităţi politice. De altminteri, construcţia europeană a fost posibilă graţie exercitării în comun a unora dintre atributele suveranităţii naţionale de către statele membre. Mai devreme sau mai târziu, acest lucru trebuia să conducă la ceea ce numim “constituţionalizarea” procesului politic european, adică la adoptarea unei Constituţii Europene. Or, dezbaterea despre viitorul Europei priveşte, aşa cum se vede, în primul rând o construcţie de ordin politic, un spaţiu politic european care să se adauge spaţiului economic comun. Proiectul Europei Unite presupune, în primul rând, solidaritatea indivizilor, dar şi a naţiunilor, renaşterea politicului, asumarea responsabilităţilor, justiţia socială. 
Aş putea spune că asistăm şi la o dezbatere despre viitorul democraţiei, nu numai despre cel al Europei şi al României. Discuţiile legate de conţinutul viitoarei Constituţii europene, conţinut care va defini, de fapt, raportul de forţe între statele membre, între acestea şi instituţiile comunitare au născut o serie de motive de îngrijorare. Un astfel de motiv îl reprezintă perspectiva apariţiei unui nucleu dur în sânul Uniunii, ceea ce ar duce la o Uniune Europeană cu două viteze şi, în consecinţă, la discriminări între statele membre, funcţie de mărimea şi de gradul lor de dezvoltare economică şi socială. O posibilă evoluţie de acest tip pune în discuţie principiile egalităţii şi solidarităţii, esenţiale pentru succesul procesului de unificare a continentului european. Situaţia României impune să fie tratată la fel cu toţi ceilalţi aspiranţi la integrare şi, după aderare, la fel cu toate ţările membre, cu atât mai mult cu cât realitatea discrepanţelor de dezvoltare economică şi socială impune acest lucru. Un alt motiv de îngrijorare, nu numai pentru România, îl constituie punerea în discuţie a modelului social european, atât sub presiunea ideologiei neo-liberale, cât şi a concurenţei economice americane. Ar fi mult prea simplist să credem că reducerea oportunităţilor pe piaţa muncii, renunţarea la unele elemente ale aquis-ului comunitar în domeniul protecţiei sociale, reducerea volumului şi calităţii prestaţiilor sociale în plan european vor fi în măsură să răspundă concurenţei economiei americane. Mai degrabă, investiţii substanţiale în educaţie, în domeniul cercetării şi al noilor tehnologii, concertarea politicilor economice, monetare şi financiare vor fi de natură să ducă la creşterea productivităţii şi competitivităţii economiei europene. Destructurarea modelului social european nu ar fi deloc în avantajul României, ca şi al altor ţări europene; păstrarea lui trebuie să rămână un obiectiv în proiectul Europei Unite. Dezbaterile pe marginea viitoarei Constituţii europene au scos în evidenţă câteva idei despre ceea ce nu trebuie să fie viitoarea Uniune Europeană lărgită. Proiectul de viitor la naţiunilor europene nu trebuie să fie unul prin opoziţie: Uniunea Europeană nu se defineşte prin contrapunerea ei Statelor Unite ale Americii. În al doilea rând, nu trebuie să fie un proiect exclusivist, limitativ. 
Mai devreme sau mai târziu, ţări precum Turcia, ca şi cele din spaţiul fost iugoslav, inclusiv Serbia şi Muntenegru sau Albania şi Republica Moldova vor trebui să-şi găsească un loc în Uniune. În al treilea rând, nu trebuie să fie un proiect discriminatoriu, care să permită dominaţia unui grup de ţări puternice, impunerea intereselor lor asupra ţărilor mai slabe. În al patrulea rând, nu trebuie să reducem construcţia europeană doar la structurarea unui spaţiu de liber schimb. Mai mult, în noul context internaţional, Uniunea Europeană este chemată să-şi asume responsabilităţi în calitate de actor global, să se manifeste cu mai multă vizibilitate, coerenţă şi eficienţă, să contribuie la crearea unui sistem multipolar fondat pe principiile dreptului internaţional şi la edificarea unei noi arhitecturi economice mondiale care să contracareze efectele negative ale globalizării, în paralel cu valorificarea avantajelor acesteia. Din acest punct de vedere, modelul social european poate deveni unul de referinţă în ceea ce priveşte reducerea decalajelor economice care caracterizează lumea contemporană, decalaje care se adâncesc şi devin cea mai periculoasă sursă de conflicte şi de instabilitate pe plan internaţional. Doamnelor şi domnilor, Problemele pe care le-am pus în discuţie atât în carte, cât şi aici, în faţa dumneavoastră, sunt probleme care vor structura atât viitorul procesului de globalizare, în ansamblul său, cât şi integrarea şi construcţia europeană. Consecinţele acestui enunţ sunt importante: trebuie să concepem şi să conducem procesele de globalizare şi de integrare astfel încât ele să respecte diversitatea identităţilor şi culturilor, şi în acelaşi timp să răspundă nevoilor şi aşteptărilor comune cetăţenilor acestei planete. Nu este un lucru uşor să împaci exigenţe aparent opuse. Europa este însă o dovadă că, dacă se procedează cu înţelepciune şi cu toleranţă, într-un climat de dialog şi de respect reciproc, se poate găsi acel numitor comun necesar unei evoluţii paşnice şi prospere. Aceasta este moştenirea noastră cea mai de preţ, rod al înţelepciunii pe care am dobândit-o în urma a două războaie calde şi a unuia rece, în care spectrul Holocaustului nuclear a plutit deasupra noastră. Să nu risipim această moştenire, jertfind-o pe altarul unor dispute inutile şi periculoase. Modelul social european este o astfel de sinteză a valorilor politice, economice şi culturale caracteristice continentului. Prin integrare şi globalizare, umanitatea poate accede la 
valorile acestui model social unic în istoria sa, adoptându-l ca bază a procesului de micşorare a gravelor decalaje de dezvoltare cu care ne confruntăm acum. Închei, exprimându-mi convingerea că am reuşit să vă transmit câteva dintre preocupările mele în domeniu şi mulţumindu-vă pentru atenţie. 

Onorată asistenţă, Îmi face o deosebită plăcere să luăm împreună parte la redeschiderea acestui frumos edificiu al teatrului Mr.Gheorghe Pastia din Focşani şi cu atât mai mult că are loc această ceremonie cu prilejul împlinirii a 145 de ani de la unirea Principatelor Moldova şi Muntenia, sărbătoare scumpă inimii şi minţii tuturor românilor. Şi, de o semnificaţie în plus, acest teatru s-a născut la vremea sa şi renaşte astăzi într-un loc cu semnificaţie pentru acest moment al istoriei noastre naţionale, pe malul Milcovului, care a şi creat necazuri de altfel şi teatrului din Focşani la vremea sa, pe la mijlocul secolului XIX, când a inundat zona în care se afla atunci un loc unde se desfăşurau asemenea spectacole. Acest moment solemn, drag tuturor iubitorilor de teatru, vorbeşte şi despre frumoasa tradiţie culturală a oraşului Focşani. Istoria vieţii teatrale la Focşani - şi e foarte bine că s-a deschis o expoziţie la intrarea în teatru care vorbeşte despre această istorie a teatrului focşănean - a debutat încă din prima jumătate a secolului XIX, când veneau aci trupe străine, în special din Franţa şi Italia, care în drum de la Bucureşti spre Iaşi poposeau şi la Focşani. De fapt întâmplarea spune că aşa s-a şi întâmplat prima dată, datorită dificultăţii de a trece peste zona inundată de Milcov, au fost nevoiţi să se oprească în Focşani şi aşa a început debutul acestor manifestări la Focşani. Dar documentele vremii vorbesc despre faptul că primele manifestări se desfăşurau la aşa-numitul hotel Cimbrul - am văzut fotografia în hol a acestui fost hotel unde au început primele manifestări de teatru - ca şi în aşa-numita Grădină Raimondi, vizavi de hotel. O informaţie privind reprezentanţiile de teatru din Focşani din anul 1851 menţionează spectacolele susţinute de trupa lui Matei Millo. Prima piesă prezentată într-o mare magazie de sare - se spune într-un asemenea document - a fost "Coana Chiriţa" de Vasile Alecsandri, care s-a jucat de trei ori, fiind solicitată deci de publicul focşănean. Au urmat "Baba Hârca", "Muza de la Burdujeni", "Căsătorie fără voie". 
Actorul Ioan Lupescu, ieşean de origine, înfiinţează primul lăcaş destinat special teatrului şi a fost la vremea sa unul dintre cele mai vechi teatre din provincie, a cărui construcţie a început în 1871 în Grădina Publică din Focşani. După demolarea Teatrului Lupescu, Focşani rămăsese fără o sală necesară reprezentanţiilor de teatru. Faptul că focşănenii erau doritori de teatru, erau iubitori de teatru, l-a îndemnat pe maiorul Pastia, al cărui bust a fost şi dezvelit astăzi, şi, fiind un sufletist focşănean şi om cu stare, a făcut o donaţie la 3 martie 1908 către primăria oraşului Focşani pentru o construcţie a unui teatru modern pentru vremile respective în Focşani. Primăria a iniţiat la vremea respectivă un concurs de proiecte, iar la 11 octombrie 1909 s-a pus piatra fundamentală a teatrului în prezenţa primului ministru şi a altor oficialităţi ale vremii. De asemenea, primăria Focşanilor i-a asigurat arhitectului Constantin Ciugolea, care a câştigat concursul pentru proiect, o călătorie de studii în străinătate pentru a vizita marile teatre europene din Berlin, Viena, Bruxelles, Paris, de unde s-a inspirat pentru acest proiect atât de reuşit. Inaugurarea clădirii Teatrului maior Gheorghe Pastia a avut loc în ziua de 21 noiembrie 1913. Ea reprezintă o reproducere la scară mai mică a teatrelor din Iaşi, Cernăuţi şi Cluj, care la rândul lor au fost nişte realizări arhitectonice foarte reuşite. Prima piesă de teatru jucată în această clădire a teatrului nou de atunci a fost "Fântâna Blanduziei" de Vasile Alecsandri. S-au împlinit deci 90 de ani de la inaugurarea Teatrului maior Gheorghe Pastia. Acest moment sărbătoresc de repunere şi de redare a lui în circuit este cred şi un prilej potrivit pentru a ne reaminti că teatrul românesc a îndeplinit încă din momentul istoric al înfiinţării sale o remarcabilă funcţie socială. Scena a fost mereu, de-a lungul timpului, un factor de coagulare a energiile spirituale ale naţiunii. Marile texte ale clasicilor dramaturgiei româneşti au afirmat forţa de creaţie a artei teatrale naţionale. Prezenţa tot mai numeroasă în sălile de spectacole cu precădere a tinerilor, a tinerelor generaţii, demonstrează că societatea românească are încă nevoie de teatru poate la fel de mult cum a avut nevoie de el în urmă cu un secol şi jumătate sau chiar în perioada critică a deceniilor de totalitarism, pentru că teatrul şi dramaturgia originală reprezintă expresii fundamentale ale identităţii noastre culturale, o identitate de o indiscutabilă 
autenticitate în contextul culturilor europene. Aş dori cu acest prilej festiv să felicit oficialităţile, să felicit colectivul teatrului, conducerea sa, autorităţile locale, care au sprijinit refacerea şi repunerea în circuit a teatrului, Guvernul României, care a înţeles nevoia acestei finalizări, pentru că a durat cam mult procesul de reconstrucţie şi de readucere în circuit a teatrului şi faptul că, în fine, iată, intră în circuitul naţional al teatrului românesc acest teatru din Focşani. Să-i felicităm pe toţi, să urăm succes teatrului de la Focşani. La mulţi ani! 

Stimaţi concetăţeni, Există în istoria fiecărui neam adevărate “ceasuri astrale”, când forţele naţionale se adună într-o singură voinţă, căreia nimic şi nimeni nu-i mai poate sta în cale, reuşind să realizeze proiecte care îi vor marca existenţa secole de-a rândul. Un astfel de moment s-a petrecut şi în istoria noastră, în urmă cu 145 de ani, prin unirea Moldovei cu Ţara Românească. În anul de graţie 1859, condiţiile pentru succesul unui proiect politic şi naţional de anvergura Unirii Principatelor Române erau dintre cele mai vitrege. Principatele erau vlăguite de războaie, de ocupaţiile străine de după revoluţia din 1848 şi din timpul războiului Crimeii; multe dintre cele mai luminate minţi erau în pribegie, alungate pentru participarea lor la revoluţie. Şi tocmai aceşti români, cărora soarta vitregă părea a le fi întors spatele - au fost cei care au început marea lucrare. Au trecut peste eşecuri şi neîmpliniri şi şi-au pus inteligenţa şi energia în slujba naţiunii române, promovând ideea Unirii Principatelor în capitalele marilor puteri europene de la acea vreme, puteri care aveau numai de câştigat de pe urma existenţei unui stat independent la gurile Dunării. Inteligenţa politică şi abilităţile diplomatice ale Brătienilor, Goleştilor, ale lui Costache Negri, Mihail Kogălniceanu şi ale atâtor altor munteni şi moldoveni patrioţi - care vor forma elita politică românească ce avea să conducă noul stat român - a dat primele roade: înfiinţarea divanelor ad-hoc. Aceste structuri politice au fost instrumentul instituţional al Unirii. Trebuie să spunem că Unirea şi-a avut adversari nu doar în rândul unor puteri europene, ci şi în interiorul Principatelor, pentru că afirmarea proiectului unificator punea în discuţie vechile elite, le contesta rolul şi locul în noua construcţie statală, le punea în primejdie avantajele şi privilegiile, care nu erau nici puţine, nici nesemnificative. Rezistenţa opusă de aceste forţe retrograde şi conservatoare nu a fost deloc neglijabilă şi, de aceea, succesul generaţiei paşoptiste este cu atât mai remarcabil. 
Cum interesele puterilor europene, care ar fi trebuit să fie garantele proiectului, prevedeau doar o unire parţială a Principatelor, cu domni separaţi şi foarte puţine instituţii comune, elita politică şi cetăţenii celor două principate şi-au dat mâna pentru a impune soluţia proprie pentru realizarea actului unificator şi, în acelaşi timp, fondator al noii Românii. Soluţia dublei alegeri ca domnitor a lui Alexandru Ioan Cuza, respectând formal voinţa puterilor europene, împlinea în cel mai înalt grad dorinţa naţională. Această soluţie s-a născut întâi la Iaşi şi a fost apoi adoptată şi chiar impusă la Bucureşti, unde mulţimea înconjurase Dealul Mitropoliei, pentru a face presiuni în favoarea partidei unioniştilor. Principatul Moldovei a jucat rolul de catalizator al procesului, moldovenii înţelegând că nu aveau un proiect alternativ şi dovedind că nu-şi imaginau alt viitor decât cel alături de fraţii lor munteni şi, firesc, alături de fraţii lor transilvăneni. Nimic din evoluţiile ulterioare nu contrazic opţiunea făcută în 1859 de către moldoveni. Înalta conştiinţă civică, patriotică a militanţilor unionişti moldoveni a fost cel mai bine exprimată de Mihail Kogălniceanu. În discursul său din şedinţa Senatului României de la 1 februarie 1877 el spunea: “Moldova cunoştea mai dinainte că ea era chemată să facă sacrificii pe altarul patriei; că trebuia să renunţe chiar la avantagiile materiale ce-i dă un centru politic! Bătrâna generaţiune moldoveană nu a avut în vedere decât mărirea şi binele naţiunei române; şi toţi moldovenii, au cerut Unirea. Dar totuşi acea generaţiune avea o pretenţiune; ea vrea ca vechea capitală a Moldovei, dacă îşi pierdea titlul de reşedinţă domnească, de scaun al domniei, totuşi să rămână sau să devină reşedinţa, scaunul ştiinţei, care şi aceasta este o domnie! Astfel şi domnul, şi guvernul, şi deputaţii, şi ţara, toţi ne ziceam: În locul palatului domnesc să ridicăm palatul ştiinţei, în locul domnului să punem inteligenţa, în locul marelor autorităţi administrative, financiare, militare, cari au să se strămute, să punem şcoalele cele mari, să punem facultăţile, în locul guvernului din Iaşi să ridicăm universitatea din Iaşi!” Acest adevărat testament naţional, lăsat de unul dintre cei mai prodigioşi artizani ai unirii, are o vie semnificaţie în actualitate. 
El ne relevă legătura indisolubilă dintre actul unirii şi cultură, dintre valorile morale, politice şi sociale ale acesteia şi întreaga noastră spiritualitate. Doamnelor şi domnilor, Domnia lui Alexandru Ioan Cuza a fost una a reformelor profunde, care au accelerat istoria tinerei naţiuni române şi au pus-o pe direcţia modernizării, prin însuşirea valorilor şi principiilor, a instituţiilor occidentale. Iar atunci când, într-o conjunctură plină de dramatism, Cuza a fost obligat să cedeze puterea, cei care i-au urmat au continuat şi chiar sporit reformele. Era cel mai bun omagiu pe care îl puteau aduce personalităţii domnitorului, care a intrat în cartea de istorie ca înfăptuitorul primei Uniri durabile a românilor şi al celui dintâi stat naţional al lor. Dragi compatrioţi, Sărbătorind unirea de acum 145 de ani şi omagiind faptele înaintaşilor, trebuie să preţuim lecţiile şi învăţămintele pe care istoria ni le transmite. În procesul înfăptuirii unirii, atât în 1859, cât şi mai târziu, în 1918, când s-a dat contur deplin şi firesc statului român, s-a realizat un consens naţional în jurul unor obiective de larg interes. Merită să reflectăm la acesteă lecţie exemplară a istoriei noastre naţionale şi la concluziile ce se desprind pentru contemporani. În acest moment, ne stau în faţă obiective de mare interes şi răspundere- continuarea reformelor structurale în toate domeniile pentru a fi compatibili cu structurile politice, economice şi de securitate euroatlantice, cărora putem spune că deja le aparţinem. Suntem în plin proces de integrare în NATO, care se va finaliza în primăvara acestui an. De asemenea, acest an este unul crucial pentru finalizarea negocierilor cu Uniunea Europeană, pentru a putea accede ca membru la începutul anului 2007. Sunt obiective pe care ni le-am asumat în deplină cunoştinţă de cauză. Ele sunt esenţiale pentru stabilitatea, prosperitatea şi viitorul ţării. Îndeplinirea lor reclamă, însă, în mod necesar contribuţia tuturor segmentelor societăţii noastre - partide politice, societatea civilă, organisme de stat şi ale administraţiei publice, acţiunea fiecăruia şi a tuturor. Iată de ce, în aceste momente, când aniversăm un eveniment istoric de mare importanţă, în care spiritul de concordie naţională s-a manifestat în mod plenar, adresez un apel tuturor forţelor politice ale ţării de a manifesta - chiar şi în condiţiile unui an electoral - maximum de responsabilitate şi grijă pentru destinele ţării. Disputele politice, fireşti şi necesare într-un 
sistem democratic, nu trebuie să împieteze cu nimic materializarea obiectivelor de interes major pentru societate. Spiritul de concordie naţională care a stat la baza unirii din 1859 trebuie să ne anime şi pe noi, cei de astăzi, care avem obligaţia de a privi cu prioritate în viitor. Doamnelor şi domnilor, Ziua de 24 ianuarie 1859, pe care o sărbătorim astăzi, a marcat în istoria românească un moment de curaj şi demnitate, de forţă morală, în care naţiunea română şi-a deschis drumul spre modernitate, independenţă politică şi afirmare în concertul ţărilor europene. În acest ceas aniversar, doresc să aduc un omagiu tuturor înaintaşilor, care prin eforturi susţinute şi luptă tenace, cu sacrificii, au contribuit la prosperitatea şi afirmarea naţiunii române. Întrucât suntem la începutul unui an cu semnificaţii multiple, îngăduiţi-mi să adresez tuturor cetăţenilor ţării, un călduros “La mulţi ani”, împreună cu urările de sănătate, fericire şi prosperitate. Vă mulţumesc ! 

Domnule Rector, Distinşi membri ai Senatului şi ai corpului profesoral, Dragi studenţi, Doamnelor şi domnilor, Doresc să încep prin a vă mulţumi pentru onoarea pe care mi-aţi făcut-o, acordându-mi titlul de “Doctor Honoris Causa” al Şcolii Naţionale de Studii Politice şi Administrative, instituţie de învăţământ superior care şi-a câştigat un binemeritat loc de frunte în sânul comunităţii academice româneşti. Personal am susţinut iniţiativa înfiinţării ei, fiind conştient de rolul unei astfel de instituţii în formarea elitelor politice şi administrative ale României democrate, în diseminarea valorilor şi principiilor societăţii moderne, deschise, bazate pe statul de drept şi pe respectul drepturilor şi libertăţilor cetăţeneşti. Sunt bucuros să constat că în anii care au trecut de la înfiinţare, Şcoala Naţională de Studii Politice şi Administrative a reuşit să devină un factor activ al dezbaterii publice, supunând atenţiei opiniei publice şi specialiştilor subiecte legate de realităţile şi problemele tranziţiei interne, de reforma spaţiului politic şi a instituţiilor publice, locale şi centrale, de schimbările structurale necesare integrării europene şi euro-atlantice ale României. Văd în acordarea titlului de “Doctor Honoris Causa” recunoaşterea eforturilor şi a contribuţiei proprii, în calitatea pe care am avut-o în aceşti ani, pentru a da conţinut şi finalitate proceselor de transformări structurale care au urmat după decembrie 1989, în concordanţă cu valorile, principiile şi obiectivele Revoluţiei Române. În prelegerea de azi, doresc să mă opresc asupra unei teme actuale, obiect al multor controverse şi anume: locul şi rolul statului în societatea contemporană. Statul, oricare ar fi fost natura şi conţinutul său instituţional în decursul istoriei, a reprezentat poate cel mai important răspuns, sau mai bine spus, cea mai structurată soluţie pentru membrii societăţii la problemele ridicate de complexitatea lumii în care trăiesc. De aceea, statul va rămâne permanent în centrul dezbaterii publice, pentru că nu ne putem imagina o societate şi o economie performante, capabile să răspundă nevoilor şi aşteptărilor cetăţenilor, care să le garanteze, să le apere şi să le asigure exercitarea deplină a drepturilor şi libertăţilor individuale, şi care să se dispenseze de stat. Procese precum globalizarea şi integrarea, creşterea dependenţei individului de tehnologie, caracterul limitat al resurselor vitale pentru asigurarea unei vieţi normale, accentuarea polarizării 
sociale, adâncirea sărăciei, fluxurile migratoare, apariţia unor boli care se pot răspândi cu rapiditate la nivel global - cresc gradul de complexitate al lumii în care trăim. La aceasta se adaugă antagonismul tot mai evident între statele naţionale şi marile firme cu vocaţie globală. Aceste evoluţii ne pun, firesc, în faţa unor întrebări: mai avem nevoie de stat? De cât “stat” avem nevoie? Ce fel de “stat” poate răspunde concomitent unei diversităţi atât de mari de viziuni şi de interese fără a deveni o formă lipsită de conţinut? Din nefericire, cei care formulează răspunsuri la unele dintre aceste întrebări iau în calcul doar dimensiunea economică a funcţiilor statului sau le subordonează acesteia pe toate celelalte, ceea ce este o eroare plină de consecinţe importante - şi, adesea, penalizatoare pentru indivizi şi naţiuni. Definirea rolului statului în societăţile moderne şi mai ales a raporturilor sale cu cetăţenii, cu economia, cu celelalte forţe care structurează relaţiile sociale este o dezbatere intelectuală vastă şi de stringentă actualitate. Acest lucru implică faptul că statul, în încercarea sa de a reproduce pe cât de mult posibil realităţile şi interacţiunile la nivelul societăţilor, trebuie să rămână un model deschis, adaptiv, capabil să se schimbe, să evolueze, să integreze viziunile critice asupra sa şi să ofere răspunsuri adecvate acestor critici, să tolereze opiniile diferite şi să încurajeze proiectele alternative. În aşa numitul “socialism real”, modelul de 
stat, pe lângă limitele sale inerente, rezultate din proiectul ideologic al cărui rezultantă era, avea şi handicapul că era un sistem închis, imobil, incapabil să evolueze în raport cu modificările din mediul politic, economic şi social intern, fără a mai lua în discuţie interacţiunile cu mediul extern. După 1989, toate discuţiile despre stat au avut ca punct de reper şi model de comparaţie “statul socialist”, căruia i se opunea, maniheist, fie “statul capitalist”, fie “statul de drept”, fie “statul democratic”, toate, expresii parţiale ale unui mod de organizare a economiei şi societăţii, caracterizat de o mare varietate şi diversitate. Nu putem înţelege natura şi conţinutul discuţiilor publice despre stat şi despre funcţiile lui în România post-decembristă, dacă nu luăm în considerare cele trei mari curente de gândire şi orientările politice pe care le-au generat. Primul curent, cel “conservator”, a mers pe linia restauraţiei, a refacerii structurilor economice şi politice antebelice, exprimate mai ales prin principiul programatic al partidelor istorice - restitutio in integrum. Adepţii acestui proiect de viitor, regresiv în esenţa sa, s-au marginalizat, pentru că au intrat în contradicţie atât cu sensul evoluţiei la nivel global, cât şi cu interesele şi aşteptările societăţii româneşti. Cel de-al doilea curent, care este de natură liberală, dar are accente fundamentaliste în multe dintre poziţiile lui, porneşte de la fetişizarea pieţii libere şi militează pentru limitarea extremă şi chiar pentru eliminarea implicării statului în economie. Cel de-al treilea curent, de esenţă social-democrată, pledează pentru îmbinarea echilibrată a legităţilor şi structurilor economice moderne, bazate pe mecanismele pieţei şi pe libera concurenţă, cu rolul moderator al statului, care trebuie să corecteze eşecurile în plan social ale pieţei şi să limiteze consecinţele polarizării şi discrepanţelor sociale pe care le generează spontan economia de piaţă. Există, în acest moment, un interes crescut pentru valorile, principiile şi mecanismele economiei sociale de piaţă, respectiv pentru modelul social care îi este caracteristic, cel care a permis Europei Occidentale să se refacă după distrugerile celui de-al Doilea Război Mondial şi să atingă gradul de prosperitate cunoscut astăzi, în condiţii de relativă echitate şi de justiţie socială. În cei cincisprezece ani scurşi de la Revoluţie, confruntările de opinii şi de proiecte alternative nu s-au materializat, din păcate, într-o 
viziune coerentă despre conţinutul şi obiectivele reformelor economice din România. Economia a evoluat în zig-zag, cadrul legislativ a fost incoerent şi în continuă schimbare, instituţiile au fost slabe şi se bucură de o încredere scăzută din partea cetăţenilor, sărăcia a ajuns o problemă structurală a societăţii româneşti, ne confruntăm cu corupţie şi cu birocraţie. Chiar şi deciziile de politică economică şi socială care au fost judicios gândite, care nu aveau nici un fel de determinare ideologică şi nici un motiv să fie dependente de ciclurile electorale, au căzut victime confruntării celor trei modele şi curente de gândire. Alternanţa la guvernare, benefică din punct de vedere politic şi care în 1996 a permis omologarea solidităţii şi funcţionalităţii sistemului democratic românesc, a pus radical sub semnul întrebării conţinutul şi obiectivele reformelor începute în 1990. Această “punere sub semnul întrebării” a fost bazată mai puţin pe o analiză critică a conţinutului şi rezultatelor reformelor de până atunci - pornind de la datele realităţilor româneşti - ea având mai ales o puternică determinare “ideologică”. Consecinţele au fost, precum se ştie, extrem de costisitoare, atât în planul creşterii economice, al formării avuţiei naţionale, cât şi în planul nivelului de trai al populaţiei. Alegerile din noiembrie 2000 au reprezentat, din acest punct de vedere, un început de abordare şi definire mai realistă a reformelor, a conţinutului şi obiectivelor lor. S-a trecut, practic, 
de la abordarea emoţională, puternic “ideologizată”, la abordarea pragmatică a reformelor, fără ca aceasta să însemne pierderea identităţii politice a guvernanţilor. Anul 2000 a mai însemnat şi marginalizarea “curentului conservator” în plan politic, datorită eşecului guvernării, cât şi temperarea, prin conştientizarea dimensiunii sociale a reformelor economice, a curentului liberal. 
Abia în aceste condiţii putem discuta, cu detaşarea necesară, despre rolul şi locul statului în economie. Un rol important în modul în care se va purta această discuţie îl joacă procesul de îndeplinire a condiţiilor de aderare la Uniunea Europeană. Ştim, mai mult ca oricând în trecut, cum va arăta statul român şi instituţiile sale, care vor fi relaţiile sale cu cetăţeanul şi după ce criterii vor fi apreciate performanţele lui în plan economic, social, administrativ etc. Întrebările la care mă refeream la începutul acestei intervenţii sunt însă valabile în aceaşi măsură şi pentru România, şi pentru spaţiul european: de ce fel de stat avem nevoie? De cât stat avem nevoie? Ca să le răspundem, noi, românii, trebuie să facem o serie de opţiuni şi de clarificări principiale. Se impune, în primul rând, cred, renunţarea la obiectivele restauraţiei în viaţa politică, economică şi socială. Răspunsul la problemele actuale ale României nu se găseşte nici în perioada interbelică, nici în perioada comunistă. Reparaţiile, necesare şi legitime din punct de vedere moral, nu trebuie să genereze alte nedreptăţi, să devină sursă de tensiuni şi convulsii sociale, ele nu trebuie să afecteze resursele, şi aşa limitate, pe care le alocăm investiţiilor sau protecţiei sociale. Este nevoie de o clarificare a conceptului de reformă economică, pentru a înţelege ce presupune construirea unei economii de piaţă moderne, funcţionale, performante. Sunt încă forţe politice sau formatori de opinie care rezumă “reforma” fie la “restauraţie”, fie la lichidarea unor servicii sau prestaţii publice, fie la eliminarea statului din economie. Oricât ar suna de ciudat unora, şi acum, la 15 ani de la declanşarea reformelor, avem discuţii despre conţinutul lor. Această dezbatere este firească, atâta vreme cât lucrurile sunt în permanentă schimbare. Suportabilitatea socială a reformelor rămâne, însă, factorul critic, cel care dictează viteza şi amploarea lor. În ciuda evidentului eşec ideologic, dar mai ales practic, al “terapiei de şoc”, ca instrument al schimbării de sistem economic şi social în ţările foste socialiste, mulţi factori politici şi formatori de opinie continuă să blameze măsurile de acompaniament social al reformelor economice, considerate “mită” sau “pomană electorală”. Este un mod iresponsabil de a ignora nevoile cetăţenilor, care trebuie să-şi asume singuri, în viziunea ultraliberală, costurile transformărilor economice. 
John Kenneth Galbraith, în lucrarea sa “Societatea perfectă”- apărută şi în limba română - exprimă un punct de vedere pe cât de raţional şi realist, pe atât de revelator pentru modul în care gândirea economică modernă integrează dimensiunea socială a economiei: “Scopul unei economii sănătoase - spune el - este acela de a produce bunuri, de a oferi servicii şi de a distribui veniturile de o manieră acceptabilă, din punct de vedere economic şi social”. Şi tot el constată că “în timp ce numitul “socialism cuprinzător” a pierdut a pierdut teren şi a dispărut ca ideologie efectivă, o doctrină opusă şi-a făcut apariţia : privatizarea! Ca regulă generală, privatizarea este la fel de irelevantă ca şi “socialismul cuprinzător”. Galbraith critică în lucrarea sa fetişizarea privatizării, ca scop în sine, ca “soluţie miracol”. “Logica economiei de piaţă, scopul ei, este obţinerea, în termen relativ scurt, a profitului! De aceea, sectorul privat nu investeşte pe termen lung, aşa cum nu investeşte pentru prevenirea unor efecte sociale adverse sau pentru protecţia mediului.” De aceea, Galbraith vorbeşte despre nevoia abordării flexibile, pragmatice a raportului între sectorul public şi cel privat. El oferă exemple din Statele Unite, unde, nu la nivel federal, dar la cel municipal şi chiar statal are loc un proces în dublu sens: din sector public în cel privat şi invers. Evocă, astfel, situaţii când, servicii comunale ca: alimentări cu apă, salubritate, transport urban şi altele, trecute în sector privat, nu au dat rezultate satisfăcătoare. Au devenit mai scumpe şi de mai proastă calitate, ceea ce a determinat trecerea lor înapoi în sectorul public, sub controlul comunităţilor respective. Asistăm, în dezbaterea despre rolul statului, la punerea în discuţie a legitimităţii acţiunii sale de redistribuire a veniturilor la nivelul societăţii. Pentru mine a fost decepţionantă dezbaterea publică despre impozite - spre exemplu. Progresivitatea impozitelor este un instrument de redistribuire şi un mecanism al solidarităţii sociale, aplicat consecvent în toate ţările dezvoltate - europene, dar chiar şi în Statele Unite. Presiunea în favoarea micşorării continue a unor categorii de impozite, care-i favorizează pe cei bogaţi, pune în discuţie una dintre cele mai importante funcţii ale statului modern, aceea de organizator al coeziunii sociale şi de garant al coeziunii naţionale. Or, din experienţa de până acum a României, ca ţară de tranziţie, trebuia să fi învăţat măcar un lucru: nu 
există soluţii individuale la probleme de complexitatea celor care ţin de modernizare, de dezvoltare economică şi socială, de asigurarea condiţiilor necesare pentru ca cetăţenii să aibă oportunităţi egale de afirmare în plan politic, economic şi social. Cu cât este mai inegalitară şi mai polarizată social, cu atât o societate este mai puţin performantă în plan economic. Clasa de mijloc este, practic, produsul boom-ului economic din Statele Unite ale Americii şi din Europa Occidentală, care a fost însoţit de politici publice puternic redistributive. Cu cât această clasă este mai întinsă, cu atât regimul politic este mai democratic şi mai stabil. 
Doamnelor şi domnilor, Se vorbeşte tot mai des în ultimii ani de “bună guvernare” cu trimitere la instituţii şi la buna lor funcţionare, concept care începe să prindă contur şi un conţinut bine definit. Din punctul meu de vedere, cred că trebuie să ne referim în egală măsură şi la “calitatea guvernării”, care se referă la conţinutul şi la efectele în plan economic şi social al politicilor publice. Ambele concepte au ca domeniu de cuprindere statul şi funcţiunile sale, înţelegând prin stat toate instituţiile lui şi toate componentele puterii. În volumul “Încotro, societatea românească?”, apărut în 1999 sub egida Institutului Român de Studii Social-Democrate, sunt cuprinse ideile pe care le-am prezentat în mesajul meu către Parlament în ziua de 30 octombrie 1992, după alegerile din acea toamnă, cu referire la rolul statului. Spuneam atunci: “O temă dezbătută intens o reprezintă problema funcţiilor pe care este chemat să le exercite statul”. În relaţiile cu economia, trebuie evitate două pericole extreme: etatismul exacerbat, pe de o parte, şi non-intervenţionismul, pe de altă parte. Încercam atunci să definesc ce nu trebuie să facă statul în domeniul economic şi menţionam: - Statul nu trebuie să se substituie iniţiativei agenţilor economici, cu capital de stat sau particular, ca şi responsabilităţii acestora pentru rezultatele obţinute; organismele sale nu trebuie să afecteze autonomia agenţilor economici, nu trebuie să cedeze tentaţiei - foarte puternice uneori - de a reveni la mecanismele sistemului centralizat de comandă. - Statul nu trebuie să practice o fiscalitate opresivă, care inhibă iniţiativa economică; din contră, trebuie să gândească pârghii de stimulare a iniţiativei. - Totodată, statul nu trebuie să se lanseze în cheltuieli guvernamentale excesive, generatoare de inflaţie sau care pot duce la creşterea peste limita normală a datoriei publice. Ce trebuie să facă, însă, statul în această perioadă? Înainte de toate, statului îi revine asigurarea stabilităţii interne, a ordinii de drept, apărarea proprietăţii private şi publice, stoparea corupţiei. Nici un proces de redresare economică nu este posibil într-un climat de insecuritate, nelinişte şi teamă. Totodată, statul trebuie să creeze un cadru instituţional, inclusiv sistemul financiar-bancar şi un climat de afaceri favorabil, cu proceduri simplificate, care să încurajeze iniţiativa particulară şi să stimuleze dezvoltarea activităţilor economice. 
Statul este responsabil de buna gestionare a patrimoniului public. Va trebui perfecţionat cadrul juridic care reglementează funcţionarea întreprinderilor cu capital majoritar sau integral de stat, urmărindu-se întărirea autorităţii decizionale a echipelor manageriale, dar şi creşterea cointeresării şi răspunderii lor, precum şi a colectivelor de salariaţi pentru gestionarea unităţilor. Statul are obligaţia, în condiţiile disfuncţionalităţilor perioadei de tranziţie, de a-şi asuma rolul principal în soluţionarea unor probleme de interes general: asigurarea necesarului populaţiei cu alimente de bază şi căldură; scoaterea din criză a unor sectoare şi ramuri cu grad scăzut de utilizare a capacităţilor; creşterea numărului locurilor de muncă; protejarea grupurilor defavorizate (salariu minim garantat, pensii, alte ajutoare sociale); ocrotirea sănătăţii publice; susţinerea învăţământului, cercetării, culturii; asigurarea resurselor pentru apărarea naţională; protecţia mediului, a bogăţiilor naturale. În aceste domenii şi în altele similare, discuţiile despre oportunitatea angajării statului sunt lipsite de sens. Evident, nu este vorba de revenirea la metodele economiei centralizate, ci de folosirea unor instrumente care să ne apropie de mecanismele economiei de piaţă. Şi în ţările cu lungă tradiţie democratică şi economie de piaţă se adoptă legi speciale pentru restructurarea unor ramuri, depăşirea unor dezechilibre teritoriale, crearea de locuri de muncă şi chiar referitoare la creşterea economică în ansamblu. Cu atât mai necesară este intervenţia statului în cazul economiei noastre - afectată concomitent de criza structurală a vechiului sistem, de criza tranziţiei înseşi şi de recesiunea mondială. Pe termen scurt şi mediu, statul va fi principalul factor de mobilizare a resurselor destinate reajustării structurale şi dezvoltării economice, o dată cu crearea condiţiilor unei liberalizări totale şi preluarea rolului său de către mecanismele pieţei de capital. 
Statul este chemat să asigure infrastructura fizică necesară activităţilor economice în general şi să stimuleze dezvoltarea sectoarelor prioritare, prin investiţii directe ale societăţilor de stat şi particulare - române şi străine - şi ale persoanelor fizice. Obiectivul pe termen mediu şi lung este restrângerea proprietăţii de stat şi modificarea funcţiilor de gestiune a instituţiilor guvernamentale. Integrarea tot mai amplă a economiei naţionale în economia mondială, ca şi în structuri şi organisme internaţionale impune adoptarea corespunzătoare a mecanismelor economico-financiare, exigenţe sporite de ordin tehnologic şi managerial, ca şi măsuri adecvate de protecţie a producţiei şi intereselor naţionale”. Aceasta spuneam în 1992. Este inclusă această definire în mesajul meu electoral din toamna lui 1992 şi în mesajul către Parlament după alegeri. Fără îndoială, că multe obiective şi multe poziţii exprimate atunci au căpătat o anumită clarificare şi în practica noastră legislativă, şi în practica administrativă, dar rămân încă valabile şi ca principii şi ca obiective, cred, multe din cele ce spuneam în 1992. Tranziţia nu s-a terminat. În legătură cu această problematică, iată ce spune, în anul 2003, în prefaţa cărţii sale “Când capitalismul îşi pierde capul”, apărută la editura “Fayard”, laureatul Premiului Nobel pentru economie, Joseph E. Stiglitz: “A defini în mod corect rolul statului în societatea noastră şi mai ales în economia noastră a fost dintotdeauna una din marile mele preocupări. Am căutat să degajez câteva principii generale asupra a ceea ce trebuie şi ceea ce nu trebuie să facă statul. O luptă de idei este în curs : unii vor să reducă statul la o dimensiune restrânsă, alţii îi recunosc un rol important, chiar cu limitele sale, în vederea corijării insuficienţelor pieţii, cât şi pentru a face să progreseze justiţia socială. Eu mă situez - spune Stiglitz - printre cei din urmă şi îmi propun să demonstrez că piaţa, chiar dacă se află în inima succeselor noastre economice, nu funcţionează întotdeauna corect, că ea nu poate rezolva toate problemele şi că statul va fi întotdeauna pentru ea un partener important. Stânga şi dreapta - spune el - sunt debusolate. Fundamentul intelectual al formulei “laisser-faire” a fost spulberat de fapte: piaţa nu conduce în mod automat la eficacitate - fără a mai vorbi de justiţie. “Astăzi, sfidarea consistă în găsirea unui echilibru între stat şi piaţă, între acţiunea colectivă locală, naţională şi mondială, între 
sectorul guvernamental şi cel non-guvernamental. Când condiţiile economice evoluează, aceste aspecte trebuie regândite: statul trebuie să abandoneze vechile sarcini şi să-şi asume altele noi. Am intrat într-o epocă a mondializării: ţările şi popoarele lumii sunt mai integrate ca niciodată. 
Dar mondializarea ne impune şi o reechilibrare: acum este nevoie de acţiuni colective internaţionale mai susţinute, iar problemele democraţiei şi ale justiţiei sociale, la nivel mondial, au devenit esenţiale”. Am dat acest citat mai larg din lucrarea lui Stiglitz - pentru că mi se pare semnificativ pentru una din problemele de mare actualitate, amplu dezbătute pe plan internaţional. Această discuţie despre stat, rolul şi funcţiile sale nu ar fi completă şi nu ar avea finalitate dacă excludem din dezbatere cetăţeanul şi democraţia. Pentru ca democraţia să funcţioneze, cetăţenii trebuie să înţeleagă natura şi implicaţiile problemelor fundamentale cu care se confruntă societatea românească şi realităţile acţiunii guvernamentale. O democraţie nu poate exista în absenţa statului, care este cadrul său de funcţionare, şi în condiţiile demisiei cetăţeanului de la responsabilităţile sale. Punând permanent statul în poziţia de adversar al cetăţeanului şi transformându-l în ţap ispăşitor al tuturor eşecurilor în plan politic, social şi economic sau fetişizând rolul şi eficienţa pieţelor libere, sustrase controlului democratic al cetăţenilor, adepţii excluderii statului din economie au pus şi pun grav în pericol echilibrul dintre stat şi piaţă. Mai mult, deresponsabilizarea cetăţeanului şi reducerea lui la simpla dimensiune de consumator duc la golirea de conţinut a democraţiei. Criza democraţiei reprezentative este o realitate şi ea îşi are sursa în acest proces de deresponsabilizare a cetăţeanului, în numele unui individualism care exclude efortul colectiv şi solidar. De aceea, am subliniat nevoia afirmării ca obiectiv politic a promovării conceptului şi practicilor specifice democraţiei participative, ca proces de adâncire a prezenţei cetăţenilor în viaţa publică, în adoptarea deciziilor şi înfăptuirea lor. Este imperios necesar, de asemeni, ca politicul să revină la sursele sale originale, să slujească interesul general şi să-şi reamintească bazele legitimităţii sale, care nu sunt în nici un caz legate de piaţă şi de mecanismele economice. Societăţile noastre trebuie să rămână democratice şi deschise, apărătoare ale valorilor civilizaţiei umane. Pentru aceasta trebuie să oferim un nou conţinut noţiunii de cetăţean, în care asumarea răspunderii în spaţiul public să fie un element central. Familia, şcoala şi societatea trebuie să coopereze activ pentru reuşita acestui proces educativ şi formativ, de care depinde viitorul naţiunilor şi al societăţilor democratice, cu 
atât mai mult cu cât democraţia este o condiţie esenţială pentru succesul în planul economic şi al dezvoltării durabile. Viitorul face din capitalul uman principala resursă a unei naţiuni. Din această perspectivă, educaţia devine o prioritate a politicilor publice promovate de guvernele responsabile. Societatea viitorului va fi una a cunoaşterii, a inovării, şi una dintre principalele sarcini ale statului va fi aceea de a găsi cele mai potrivite căi şi mecanisme pentru valorificarea cât mai deplină a capitalului uman. Acest lucru implică crearea unei legături de o cu totul nouă calitate, între cetăţean şi stat, care să aibă conţinutul unui veritabil parteneriat pentru prosperitate prin bună guvernare. Iată câteva teme de meditaţie asupra unui subiect care nu va înceta să provoace pasiuni în dezbaterea publică şi să structureze atitudini şi proiecte politice: rolul statului în societăţile complexe ale epocii post-industriale, pe fundalul adâncirii proceselor de integrare şi de globalizare - teme, la rândul lor, de mare actualitate şi asupra cărora nu mi-am propus să mă opresc în această expunere, dar cărora le-am consacrat o carte, “Integrare şi globalizare. Viziunea românească”, carte care s-a bucurat de un larg interes, inclusiv în plan extern. Doresc să închei, mulţumindu-vă pentru atenţie şi pentru distincţia pe care mi-aţi acordat-o. Vă urez tuturor succes în activitatea dumneavoastră. 

Permiteţi-mi să deschid lucrările acestei plenare ale Comisiei pentru Elaborarea Strategiei Naţionale de Dezvoltare Durabilă. Precum ştiţi, această acţiune a fost declanşată anul trecut; s-a lucrat pe parcursul anului trecut pe grupuri, comisii de lucru, un secretariat a urmărit toată această desfăşurare. Cu Sesiunea de astăzi începem o serie de dezbateri publice pe teme componente ale Strategiei. Astăzi începem cu trei asemenea domenii, şi anume: problemele demografiei, cum stăm cu creşterea demografică, care, aşa cum aţi văzut, e o creştere negativă (o să primim un raport pe această temă), un element al infrastructurii gospodăririi apelor şi problema serviciilor publice. Vrem, în acest context, să continuăm, pe parcursul lunilor ce vin, abordând toate temele majore în asemenea cadru de dezbateri, cu participare cât mai largă, pentru a contura ideile de bază în legătură cu aceste lucruri. Deci, ceea ce începem astăzi este această dezbatere a strategiilor sectoriale care vor compune strategia de ansamblu şi vom trece în revistă pe rând domenii ale infrastructurii: începem cu apele, vom continua cu altele, politici industriale, agricole, politica mediului, servicii, aşa cum am spus, turismul şi vom încheia cu probleme de sinteză, de sinteză macroeconomică, politici fiscale şi financiare. Aş vrea să subliniez de la început că, prin complexitatea proceselor şi fenomenelor la care se referă, al impactului pe care îl au asupra nivelului de trai şi al stării de sănătate al populaţiei, Strategiile Sectoriale de Dezvoltare Durabilă, care vor fi lansate astăzi, privesc în egală măsură atât autorităţile statului de la nivel central şi local, cât şi pe fiecare dintre cetăţenii României. De aceea, este firesc să antrenăm cât mai mulţi parteneri sociali în dezbaterea publică pe marginea Strategiilor Sectoriale lansate cu ocazia acestei Sesiuni, astfel încât acestea să se integreze organic în orizontul de aşteptări al societăţii româneşti, pe termen mediu si lung. 
Vreau să vă reamintesc, încă de la lansarea ideii Strategiei Dezvoltării Durabile, ca elaborare pe termen mediu şi lung, într-un orizont de 20-25 de ani (şi spunem Dezvoltarea Durabilă Orizont 2025) obiectivul strategic fundamental al întregii acestei elaborări este să realizăm în timp reducerea substanţială a marilor diferenţe existente astăzi în potenţialul economic al ţării, comparativ cu cel al ţărilor dezvoltate - şi nivel al produsului intern brut, al puterii de cumpărare a populaţiei, condiţiile de viaţă ale oamenilor. Deci, obiectivul strategic major al acestei Strategii este să conturăm acele căi de acţiune care să ne permită, treptat, etapă cu etapă, să reducem aceste diferenţe care caracterizează astăzi economia românească. Din nefericire, plecăm în această dezbatere de la recunoaşterea situaţiei critice în care se afla economia româneasca în raport cu necesităţile financiare pentru activităţile de investiţii şi modernizare necesare atingerii standardelor europene, precum şi a impactului pe care industria, agricultura, serviciile publice îl produc asupra poluării aerului, apelor şi solului. Lipsa îndelungată a fondurilor de investiţii, incoerenţa strategiilor adoptate în acest domeniu în cursul anilor ‘90, au determinat o deteriorare continuă a infrastructurii la nivel naţional. De aceea, modernizarea capacităţilor existente şi dezvoltarea unora noi, care să permită modernizarea proceselor industriale şi la generalizarea accesului populaţiei la servicii de o calitate corespunzătoare, aliniate cerinţelor Uniunii Europene, constituie o prioritate esenţială. Ne aflăm într-un moment important pentru România, legat de apariţia unor perspective benefice pentru viitorul naţiunii noastre, de normalizarea vieţii economice, de stabilizare a proceselor politice şi sociale. Am acumulat o anumită experienţă, inclusiv practica căutării şi obţinerii consensului politic şi social în privinţa unor obiective strategice care răspund interesului naţional şi care se cere acum valorificată în scopul unei abordări calitativ noi a problemelor dezvoltării. Strategiile Sectoriale de dezvoltare durabilă includ eforturile imediate necesare pentru îndeplinirea criteriilor şi condiţiilor de aderare, a transpunerii acquis-ului comunitar, precum si pe cele pe termen mediu şi lung, care vor conduce la integrarea acestora într-un spaţiu european puternic concurenţial, extrem de competitiv, cu reguli clare şi precise. Doresc să insist asupra ideii că, dincolo de principii, mecanisme, 
obiective, criterii de evaluare si constrângeri, dezvoltarea durabilă a tuturor sectoarelor economiei ţării noastre trebuie să fie produsul unui efort naţional conştient şi permanent, efort căruia nu i se poate substitui nici o intervenţie exterioară. Factorii externi pot fi numai amplificatori ai efectelor pozitive sau, după caz, negative, ale deciziilor si acţiunilor interne în acest domeniu.
 De aceea sunt necesare răspunsuri concrete la o serie de întrebări care vor fi cu siguranţă formulate in cadrul dezbaterii asupra strategiilor sectoriale, pe măsură ce acestea vor fi lansate, răspunsuri care vor trebui să vizeze atât factorii de stat - Parlamentul, Executiv, autorităţile locale, forţele politice, societatea civila - inclusiv mass-media, în calitate de formator de opinie. Acestea se referă, în principal, la gradul de prioritate al rezolvării problemelor cu care se confruntă diverse sectoare şi ramuri, modul în care sunt împărţite responsabilităţile şi mecanismele de protecţie socială, asigurarea unui cadru de îmbunătăţire a condiţiilor de viaţă ale oamenilor. În abordarea problematicii Strategiei Naţionale de Dezvoltare Durabila, autorii Strategiilor Sectoriale, care se vor lansa astăzi şi supuse dezbaterii publice, disting trei componente independente: este vorba de componenta economică a dezvoltării, de componenta socială şi de componenta de mediu sau ecologică. De asemenea, pe parcursul celor 20 de ani avuţi în vedere ca perioadă de estimare a căilor de acţiune, trebuie să distingem două segmente inegale, dar fiecare cu importanţa sa. Este primul segment, anul 2004-2007, care corespunde acestei perioade de eforturi necesare pentru finalizarea, pe de o parte, a negocierilor cu Uniunea Europeană şi realizarea integrării noastre în Uniunea Europeană, deci pregătirea aderării, care comportă inclusiv modernizarea instituţională, reforma administraţiei, combaterea corupţiei, asimilarea acquis-ului comunitar în toate sectoarele. Şi urmează etapa următoare, de după integrare, 2007-2025, care va fi marcată tocmai de această calitate nouă, acest statut nou al ţării, al economiei şi, în ansamblu, al societăţii româneşti, cu tot ceea ce comportă această calitate nouă şi ca oportunităţi noi şi constrângeri noi şi condiţii care afectează modul de abordare a problemelor de dezvoltare. Din perspectivă economică, strategiile sectoriale caută să ofere răspunsuri şi soluţii la câteva probleme esenţiale: necesitatea modernizării, extinderii, dezvoltării infrastructurii, a serviciilor publice de interes general, în vederea creşterii gradului de accesibilitate a populaţiei la aceste servicii, crearea condiţiilor de bază pentru dezvoltarea celorlalte tipuri de activităţi economice şi o repartizare mai uniformă a acestora în plan teritorial; un obiectiv al strategiei va trebui să fie şi reducerea decalajelor existente astăzi în profil teritorial, între mediul urban, 
mediul rural ş.a.m.d., ca şi, pe ansamblu, o mai bună ocupare a forţei de muncă şi reducerea sărăciei, a decalajelor care se manifestă, aşa cum spuneam, în profil teritorial şi îndeosebi zone monoindustriale care sunt în mare suferinţă în ceea ce priveşte activitatea economică în această privinţă. Este evident că în viitor evoluţia firească a României este către o economie a serviciilor. 
Dacă ne uităm şi la modelele societăţilor dezvoltate, ponderea industriei şi a agriculturii în produsul intern brut a scăzut pe seama dezvoltării ponderii serviciilor. Deci o asemenea evoluţie va fi inevitabilă şi pentru evoluţia societăţii româneşti şi a economiei româneşti şi va trebui, în toată abordarea şi elaborarea acestei strategii, să ţinem seama de această componentă şi căile de acţiune în această direcţie. Dacă până acum forţa de muncă ieftină era prezentată ca un avantaj competitiv al României, ne aflăm în situaţia în care puterea scăzută de cumpărare riscă să devină o frână în calea dezvoltării economice în general, a serviciilor publice în particular. Sigur că există decalaje de productivitate între angajaţii români şi cei din ţările industrializate, dar ele nu justifică nici pe departe ecartul uriaş între puterea de cumpărare a cetăţeanului obişnuit din România, bazat pe un venit mediu de circa 120-130 euro, şi media din Uniunea Europeană, care este în jur de 1.200-1.300 euro. Deci, din perspectivă socială, elaborarea strategiei asigură premisele dezvoltării unui model social românesc, compatibil cu cel european, lucru care implică o creştere accentuată a solidarităţii naţionale şi sociale, a justiţiei şi echităţii sociale, a accesului generalizat la serviciile publice. În fine, dimensiunea ecologică a dezvoltării durabile s-a intensificat continuu şi a determinat implicarea în sens interdisciplinar a celorlalte dimensiuni - economică şi socială. Strategiile sectoriale vor trebui să definească mai bine elementele de eficienţă ecologică ale fiecărui domeniu în parte, în special în zona de interfaţă cu eficienţa economică şi socială. Este vorba de aşa-numita eco-eficienţă care a câştigat drept de axiomă în ştiinţele economice şi care se particularizează în toate celelalte sfere ale ştiinţei şi practicii sociale.
 Datorită situaţiei cu care se confruntă în general civilizaţia contemporană, problemele de mediu au devenit probleme de maximă acuitate şi ocupă avanscena preocupărilor şi acţiunilor practice atât la scară naţională, cât şi la scară internaţională. În cadrul strategiei dezvoltării durabile, această componentă trebuie să-şi găsească reflectarea corespunzătoare. Profit de faptul că în sală sunt prezenţi şi prefecţi, reprezentanţi ai societăţii civile, ai comunităţilor locale, pentru a sublinia faptul că spiritul gospodăresc este instrumentul cel mai ieftin şi mai accesibil al protejării mediului. Ar trebui să ne propunem ca obiectiv general pentru societatea românească să declanşăm o adevărată ofensivă naţională pentru reabilitarea spiritului gospodăresc, dar aceasta este o chestiune nu numai de protecţie a mediului, de aspect al factorilor de mediu, este şi o chestie componentă a dezvoltării economice şi, la acest început de secol, reciclarea materialelor în general, inclusiv reciclarea gunoaielor menajere, devine o activitate economică, sursă de venituri pe plan local şi pe plan naţional. Deci acestei componente, chiar în viaţa economică, va trebui să-i dăm o atenţie deosebită. Va trebui să apelăm mai mult la parteneriatul public-privat, să actualizăm o serie de programe de dezvoltare în plan zonal, judeţean şi interjudeţean. Desigur că o provocare esenţială este cea a discrepanţei dintre volumul mare al nevoilor, al cerinţelor din diferite sectoare şi resursele financiare modeste de care dispunem. Va trebui să apelăm şi să folosim acele oportunităţi care ni se oferă în această perioadă, asistenţa din partea instituţiilor financiare internaţionale sau a programelor naţionale de preaderare şi asistenţa Uniunii Europene. 
De asemenea, în plan bilateral, sunt o serie de programe de asistenţă şi avem câteva programe bilaterale utile din acest punct de vedere, pe care va trebui să le valorificăm în continuare, sunt câteva experienţe bune din acest punct de vedere în relaţiile cu Elveţia, Danemarca, Italia, Franţa, alte câteva ţări. Desigur, dintr-o astfel de discuţie nu poate lipsi un subiect esenţial: locul şi rolul autorităţilor publice locale în procesele de dezvoltare durabilă în general, a serviciilor publice în particular. În conformitate cu prevederile legii, autorităţile publice locale sunt responsabile cu organizarea şi funcţionarea principalelor servicii către populaţie: alimentare cu apă şi canalizare, producerea, transportul şi distribuţia energiei termice, transportul local de călători, colectarea, transportul şi depozitarea deşeurilor menajere, iluminat public ş.a.m.d. Definirea clară a domeniilor şi a limitelor de competenţă dintre autorităţile centrale şi cele locale este importantă pentru buna funcţionare a acestora în viitor. Sunt sigur că în cadrul întâlnirii de astăzi se vor formula multe puncte de vedere noi şi interesante de care va trebui să ţinem cont în elaborarea strategiei în general. Avantajul acestor dezbateri, care vizează o perspectivă de lungă durată, este acela că putem să ne concentrăm cu toţii, specialişti din toate domeniile, oameni responsabili la nivel central, la nivel local, independent de opţiunea lor politică şi ideologică. Această dezbatere este descărcată de tonalitatea specifică confruntărilor electorale, mai ales că suntem la debutul unui an electoral, care înseamnă confruntare de programe, programe politice, care de regulă vizează perspective pe termen îngust, pe mandate parlamentare sau guvernamentale. De astă dată vrem să ne orientăm cu toţii spre o linie de conduită generală pentru societatea românească, cu o perspectivă care să ne asigure obiectivul strategic de care vorbeam. Aici suntem cu toţii în aceeaşi barcă. Trebuie să ne debarasăm de orice fel de interese de moment, de grup, politice şi să vedem cum să punem în valoare potenţialul creativ al acestei naţiuni, cum anume să creăm cadrul optim pentru a rezolva problemele majore ale dezvoltării societăţii româneşti. De pe această poziţie vrem să dăm nota tuturor dezbaterilor pe care le vom programa în acest an în jurul acestor tematici. Deci, aşa cum spuneam astăzi, ne concentrăm pe trei teme ale dezbaterilor noastre. Ne gândim a doua sesiune de dezbatere a strategiilor sectoriale, 
care se va desfăşura probabil la sfârşitul lui februarie sau începutul lui martie, ne gândim să aibă ca tematică sectoarele infrastructurilor de transporturi, drumuri naţionale şi construcţii, iar următoarea să o concentrăm pe problemele infrastructurilor energetice, la care, sigur, se vor adăuga celelalte sectoare. Vă mulţumesc! 

Distinşi participanţi, Doamnelor şi domnilor, Îmi face o deosebită plăcere să mă aflu astăzi în Mumbai, capitala economică a Indiei, care oferă o imagine elocventă a rezultatelor reformelor economice promovate de India în ultimele două decenii. Suntem impresionaţi de aceste schimbări, care reflectă voinţa Indiei de a deveni un actor economic major la nivel regional şi global. România, ca partener tradiţional şi prieten al Indiei, doreşte intensificarea şi diversificarea legăturilor economice care, în opinia mea, sunt departe de potenţialul şi de oportunităţile oferite de ţările noastre, de dorinţa oamenilor de afaceri din cele două ţări. Nu putem fi mulţumiţi cu un nivel al schimburilor comerciale care, după ani de scăderi şi oscilaţii importante, s-a stabilizat la o valoare de circa 100 de milioane USD pe an. De aceea, vizita delegaţiei de stat române în India are o importantă dimensiune economică. Dorim să amplificăm schimburile comerciale bilaterale, să găsim noi forme de cooperare în producţie, să găsim noi parteneri din ţara dumneavoastră şi mai ales din Mumbai, cea mai dinamică regiune a Indiei din punct de vedere economic, dispuşi să investească în România. 
Acesta este şi rostul organizării acestui Forum economic. România se află în plin proces de consolidare a creşterii economice, după ce în deceniul trecut a cunoscut evoluţii contradictorii, cu urcuşuri şi scăderi marcate. Trecerea de la o economie de stat hipercentralizată, în care agenţii economici nu aveau autonomie, la o economie bazată pe instrumentele şi mecanismele pieţei nu este un lucru simplu şi uşor. Costurile economice şi sociale de tranziţie au fost mari, dar ele trebuie acceptate, şi trebuie găsite cele mai bune soluţii pentru a le face suportabile, în special de către categoriile cele mai defavorizate: pensionarii, şomerii, familiile monoparentale, tineri. Dacă nu am fi procedat la restructurare şi la privatizare, dacă nu am fi stimulat iniţiativa privată, dacă nu am fi stimulat investiţiile străine, România nu şi-ar fi putut atinge obiectivele propuse: crearea unei economii funcţionale de piaţă şi îndeplinirea condiţiilor de aderare la Uniunea Europeană. În prezent, economia se află practic în al patrulea an de creştere economică, într-un ritm stabilizat în jurul unei medii anuale de circa 4,5%, în ciuda unor condiţii conjuncturale destul de puţin favorabile, cum ar fi creşterea economică extrem de mică din ultimii ani, în Uniunea Europeană, spre care se îndreaptă circa 75-80% din exporturile noastre. Politicile monetare şi bugetare ferme şi prudente au dus la scăderea deficitelor bugetare sub pragul de 3% din PIB, a inflaţiei până la 13-14% în 2003 şi posibil sub 10% anul acesta şi la păstrarea echilibrelor macroeconomice. Facem eforturi pentru a încheia negocierile de aderare la Uniunea Europeană în cursul acestui an, lucru care ar permite aderarea efectivă la începutul anului 2007. Paralel, continuă procesul de privatizare şi de restructurare a economiei. Sunt domenii industriale, agrare şi din servicii care sunt total sau majoritar private.
 Ne pregătim să finalizăm privatizarea Băncii Comerciale Române, cea mai mare bancă românească, şi a SNP “Petrom” principalul operator pe piaţa produselor petroliere. Apreciem drept reuşită, cu putere de exemplu privatizarea Combinatului Siderurgic SIDEX Galaţi cu firma ISPAT-LNM Holdings, care ulterior s-a implicat şi în alte acţiuni de privatizare din siderurgia românească. Acum, în România funcţionează 186 de societăţi comerciale cu participare de capital indian, număr insuficient pentru a da dinamica necesară schimburilor bilaterale. Este important să reluăm o serie de proiecte de cooperare plecând atât de la tradiţia şi de la rezultatele pozitive din trecut, cât şi de la noile realităţi economice din cele două ţări. Succesul unor astfel de proiecte implică, pe lângă acţiunile celor două Guverne, o mai bună cunoaştere între partenerii de afaceri români şi indieni, o promovare reciprocă mai bună a ofertei de bunuri şi servicii, un parteneriat public privat în materie de investiţii. România are tradiţie în domeniul petrolului şi gazelor naturale, al chimiei, petrochimiei, metalurgiei, bunurilor de consum, utilajului agricol, prelucrării produselor agricole. Sectorul înaltelor tehnologii, industrie de soft, tehnică de calcul, comunicaţii mobile, domenii în care atât România, cât şi India, se afirmă viguros în ultimul deceniu oferă importante oportunităţi de afaceri pentru ambele ţări. O industrie în plin avânt este cea a turismului şi a serviciilor adiacente lui, iar ţările noastre pot conlucra pentru dezvoltarea unor proiecte comune atât în India, cât şi în România. Ştim că, atunci când se iau decizii privind investiţiile într-o ţară, o variabilă importantă o reprezintă calitatea mediului investiţional şi de afaceri; de aceea România şi-a concentrat eforturile în această direcţie. Am reuşit să creăm un cadru legislativ, instituţional şi administrativ compatibil cu cele europene în domeniul economic, şi stimulativ pentru investiţiile străine. Am luat măsuri de combatere a birocraţiei şi a corupţiei. Acum este un moment propice pentru a investi în România, unde puteţi beneficia de oportunităţi şi de avantaje, legate în special de apropiata integrare în Uniunea Europeană. Dorim să obţinem de pe pieţele internaţionale mai multe fonduri pentru a investi în domeniile pe care noi le considerăm prioritare: infrastructurile de transport, inclusiv autostrăzi, modernizarea căilor ferate, a porturilor şi aeroporturilor, în telecomunicaţii, fixe şi mobile, reţele Internet, 
în parcuri industriale şi tehnologice, în industria de software, în agricultură şi dezvoltare rurală, în educaţie, şi sănătate, în turism şi servicii financiare. Poate nu ar fi lipsit de interes să studiem constituirea unui fond de investiţii al celor interesaţi din Mumbai să se implice în România, în investiţii directe, în construirea unor parcuri industriale sau tehnologice. De asemenea dorim să facilităm deschiderea de sucursale ale unor bănci din India în România. Suntem convinşi că vom găsi noi căi şi mijloace pentru a spori schimburile comerciale bilaterale şi pentru a implica mai mult capitalurile din India în economia României. Vă mulţumesc pentru prezenţa dumneavoastră la această întâlnire, pe care o consider dovadă a interesului dumneavoastră de a face afaceri în ţara noastră. Vă mulţumesc pentru primirea făcută mie şi delegaţiei române şi îmi exprim speranţa că bunele relaţii între România şi India se vor dezvolta şi consolida, în beneficiul reciproc. 

Distinşi participanţi, Doamnelor şi domnilor, Doresc să vă mulţumesc pentru căldura primirii pe care mi-aţi făcut-o, în care văd expresia bunelor relaţii româno-indiene, relaţii bazate pe respect reciproc şi pe viziuni asemănătoare în privinţa prezentului şi viitorului comunităţii internaţionale. Urmărind cu interes problemele în zona dezvoltării la nivel global, am observat cu atenţie evoluţia proceselor care au loc atât în plan economic, social şi politic, cât şi în planul relaţiilor dintre state, al evoluţiei instituţiilor cu vocaţie universală. Dintre aceste procese, două se detaşează prin importanţă şi prin consecinţe: este vorba de globalizare şi de integrare. Despre aceste două procese doresc să vă vorbesc şi datorită faptului că le-am dedicat un studiu recent apărut sub titlul “Integrare şi globalizare. Viziunea românească”. Pentru ţări precum România şi India, analiza lucidă şi raportarea realistă la fenomene precum globalizarea şi integrarea sunt esenţiale pentru structurarea unor proiecte viabile de viitor şi pentru elaborarea unor politici publice eficiente, în concordanţă cu nevoile şi aşteptările cetăţenilor din ambele ţări. Deşi termenul “globalizare” este de dată recentă, fenomenul pe care îl defineşte nu este nici nou, nici inedit în istoria civilizaţiei umane. Globalizarea este un fenomen obiectiv. În fiecare etapă a lui au existat atât specificităţi, cât şi elemente comune. 
Elementul comun îl reprezintă nevoia de a găsi noi pieţe, de a face comerţul cât mai liber cu putinţă, de a face cât mai simplu pentru toţi accesul la resurse, mai ales la cele cu impact semnificativ asupra procesului de dezvoltare economică. Odată cu mărfurile au călătorit şi ideile, conceptele, sistemele filosofice, modelele culturale, lucru care, din perspectiva timpului lung, a avut un impact mai mare şi mai semnificativ decât simplul fapt economic. Întotdeauna globalizarea a produs, în ţările care sunt receptoarele, şi nu generatoarele, proceselor de transformări structurale care însoţesc acest fenomen, dezvoltări contrare, care adesea intră în conflict şi produc mutaţii la nivel civilizaţional şi cultural. În analiza calitativă a proceselor de globalizare şi de integrare, suntem obligaţi să ţinem cont de câteva aspecte. Primul priveşte forţa dominantă a procesului care a fost şi este capitalismul, în formele sale istorice succesive. Or, încă de la origine, capitalismul a fost un sistem polarizant prin însăşi natura sa, care a condus la naşterea concomitentă a unor centre dominatoare şi a unor periferii dominate. Consecinţele se cunosc, la fel şi preţul plătit de periferii pentru starea lor de dependenţă economică, socială şi politică. Al doilea aspect se referă la conţinutul procesului de globalizare. Termenul nu este sinonim cu unificarea sistemului economic mondial prin “deschiderea dereglementată a pieţelor”. Această deschidere a cunoscut, la rândul ei, forme istorice succesive, determinate de formele capitalismului: libertatea comerţului în secolul al XIX- lea, “libertatea de a întreprinde” în secolul al XX-lea. Globalizarea, în varianta sa contemporană, neoliberală, este un proces care poate fi modelat şi ajustat, pentru a satisface exigenţele tuturor actorilor procesului şi nu doar pe cele ale unei minorităţi dominante la un moment dat. Al treilea aspect se referă la ipoteza pe care se întemeiază modelul mondializării neoliberale: aceea a dezvoltării în condiţiile existenţei unor resurse inepuizabile. Acest model economic este imposibil de susţinut în viitor, dar, din nefericire, tot mai multe ţări îl adoptă, fără să ţină cont de realităţile lor şi de starea resurselor la nivel mondial. 
Consecinţa va fi nu doar un ritm crescut de epuizare a resurselor neregenerabile, dar şi o instabilitate marcată a relaţiei dintre state, aflate într-o concurenţă tot mai acerbă pentru resurse. Această concurenţă poate genera mari pericole la adresa păcii şi stabilităţii în deceniile următoare. Importantă este atitudinea faţă de acest proces integrator. Dacă asistăm pasivi şi ne mulţumim să constatăm inevitabilitatea lui, atunci consecinţele integrării şi ale globalizării sunt cu adevărat în contradicţie cu nevoile şi aşteptările cetăţenilor. Numai o atitudine activă, de înţelegere realistă a proceselor, de folosire a lor ca instrumente pentru atingerea unor obiective clar stabilite privitoare la democratizare, la dezvoltarea economică şi socială poate fi în avantajul ţărilor supuse globalizării şi integrării. De aceea, am analizat în cartea mea problemele legate de dezvoltarea României din perspectiva integrării europene şi euro-atlantice, care se constituie într-o componentă importantă a procesului de globalizare contemporan. Obiectivele strategice ale României, fixate la începutul anilor ‘90 ai secolului trecut, o dată cu procesele de reforme structurale, politice, economice şi sociale declanşate de Revoluţia Română din decembrie 1989, au fost integrarea într-un sistem de securitate colectivă, respectiv Organizaţia Tratatului Atlanticului de Nord, pe de o parte şi aderarea la Uniunea Europeană, ca parte a procesului de reunificare a continentului european, pe de altă parte. Aceste obiective au determinat conţinutul, intensitatea şi amploarea reformelor, ierarhizarea priorităţilor şi evaluarea costurilor economice, sociale şi politice ale reformelor. Sigur că în tot acest proces am făcut şi erori, am avut şi neîmpliniri şi chiar eşecuri. Ele şi-au avut cel mai adesea originea în lentoarea şi în dificultatea de a structura un model global al transformării structurale a mediului politic, economic şi social din România, care să ţină cont de realităţi, obiective realiste şi de resurse şi nu de viziuni regresive, care idealizau un trecut mai apropiat sau mai îndepărtat. Onorat auditoriu, Dezvoltarea economică şi socială a naţiunilor în secolul 21 va fi marcată de alte constrângeri şi va trebui să răspundă altor priorităţi şi criterii de performanţă ca în urmă cu un secol sau două.
 Liberul arbitru al pieţei - teorie care, mai mult sau mai puţin a dominat procesele de globalizare şi de integrare până în acest moment şi-a atins limitele şi începe să devină obiect de contestare generalizată nu doar din partea celor care suportă eşecurile pieţei, dar chiar şi din partea celor care au beneficiat până acum de pe urma lui. Toţi sunt conştienţi de pericolul pe care îl reprezintă discrepanţele enorme dintre statele bogate şi cele sărace, dar şi polarizarea socială tot mai accentuată în interiorul naţiunilor. Aşa se face că pe agenda globală a naţiunilor problema raporturilor Nord-Sud ocupă din nou un loc central, mai ales din perspectiva nevoii unei dezvoltări durabile la nivel mondial, prin intermediul unei mai bune alocări a resurselor existente. Remarc de aceea cu satisfacţie faptul că anul 2002 a oferit unele motive de speranţă prin modul responsabil de abordare a problemelor dezvoltării în cadrul summiturilor de la Monterrey şi Johannesburg. Necesitatea introducerii unor corective funcţionării pieţei mondiale a apărut ca o cerinţă stringentă a zilelor noastre. Realitatea a impus necesitatea intervenţiei statului în economie, ca parte a soluţiei la problemele dezvoltării şi justiţiei sociale, ca şi urgenţa constituirii unui cadru instituţional la nivel global pentru a reglementa funcţionarea pieţelor mondiale şi a corecta discrepanţele de dezvoltare induse de acestea, lucru care ar fi în favoarea celor mai slab dezvoltaţi. Este vorba de statul organizator al coeziunii sociale, statul reglator, statul arbitru, şi nu statul actor economic. Numai un stat de drept puternic, democratic, poate crea legi bune şi impune respectarea lor, legi care să-i apere pe cetăţenii lui de ameninţările crimei organizate şi a actelor violente, legi care să reglementeze comerţul şi activităţile industriale, care să încurajeze artele şi cultura, educaţia, care să permită societăţii să prospere, şi doar astfel vor exista condiţii pentru afirmarea libertăţilor individuale. 
Mai devreme sau mai târziu, aşa cum ne-o demonstrează faptele istorice, un stat slab va duce la despotism sau la totalitarism. Democraţia presupune un stat puternic şi responsabil, supus controlului societăţii civile. Trebuie să recunoaştem că globalizarea a născut, peste tot în lume, un deficit de democraţie. Acest deficit trebuie resorbit cât mai repede cu putinţă, pentru că experienţa totalitarismelor din secolul al XX-lea ne arată că doar în democraţie este posibilă dezvoltarea economică şi afirmarea plenară a aspiraţiilor umane, respectarea drepturilor şi libertăţilor fundamentale ale omului. Reducerea cetăţeanului doar la dimensiunea sa de consumator creează premisele unui nou tip de totalitarism. În fine, un element important care intervine în discuţie este acela al conştientizării importanţei relaţiei omului cu mediul şi a limitelor naturale ale dezvoltării. Schimbările climaterice datorate efectului de seră, violenţa unor fenomene naturale, poluarea mediului, degradarea pământului, defrişarea pădurilor, distrugerea stratului de ozon sunt realităţi palpabile, care afectează viaţa oamenilor şi limitează creşterea economică în ţările cele mai sărace. Doamnelor şi domnilor, România este atât subiect, cât şi actor al schimbărilor induse de globalizare. Integrarea sa în proces se face prin intermediul a două mecanisme instituţionale diferite. Ca naţiune, România se înscrie în proces ca membră a ONU, a OMC, a FMI şi a Băncii Mondiale. Pe de altă parte, prin negocierea aderării la Uniunea Europeană, integrarea în proces se va face prin intermediul unui bloc economic multinaţional. De fapt, asistăm la o evoluţie interesantă, care, dacă se finalizează, va marca trecerea de la globalizarea care are drept actori statele naţionale, la globalizarea cu actori câteva mari structuri economice multinaţionale, de tip Uniunea Europeană sau NAFTA. Această deplasare a accentului în procesul de globalizare, de la statele-naţiune ca actori ai procesului la globalizarea cu mari blocuri economice şi politice, reprezintă o nouă sfidare pentru comunitatea internaţională. Consecinţa acestei mutaţii o reprezintă faptul că, pentru noi, europenii, procesul de integrare devine vital. Viitorul nostru este tot mai mult condiţionat de succesul procesului de reunificare a continentului european. 
Personal, fac o distincţie clară, între lărgirea Uniunii Europene, care este un proces preponderent tehnic, deşi structurat de importante decizii politice, şi construcţia Europei Unite, care este prin excelenţă un proiect politic. În noul context internaţional, Uniunea Europeană este chemată să-şi asume responsabilităţi în calitate de actor global, să contribuie la crearea unui sistem multipolar fondat pe principiile dreptului internaţional şi la edificarea unei noi arhitecturi economice mondiale care să contracareze efectele negative ale globalizării, în paralel cu valorificarea avantajelor acesteia. Conceptul de economie socială de piaţă - promovat în ţările Europei Occidentale după anii â60 a reuşit să îmbine performanţa economică, lupta pentru eficienţă şi profit, cu corecţii sociale, prin intervenţia statului, promotor al unor politici de protecţie şi solidaritate socială. Obiectivele prime ale acestui model social sunt, printre altele, asigurarea unui minim de protecţie socială universală garantată şi adoptarea de către ţările interesate a unui minimum de standarde sociale. Tăria şi atractivitatea acestui model vin din faptul că el este unul deschis, adaptabil, flexibil, care este capabil să răspundă prompt schimbărilor din economie şi din societate, în special în ţări ca România - aflate în proces de tranziţie. Doamnelor şi domnilor, Problemele pe care le-am pus în discuţie atât în carte, cât şi aici, în faţa dumneavoastră, sunt probleme care vor structura atât viitorul procesului de globalizare, în ansamblul său, cât şi integrarea şi construcţia europeană. Consecinţele acestui enunţ sunt importante: trebuie să concepem şi să conducem procesele de globalizare şi de integrare astfel încât ele să respecte diversitatea identităţilor şi culturilor, şi în acelaşi timp să răspundă nevoilor şi aşteptărilor comune cetăţenilor acestei planete. Nu este un lucru uşor să împaci exigenţe aparent opuse. Însă, dacă se procedează cu înţelepciune şi cu toleranţă, într-un climat de dialog şi de respect reciproc, se poate găsi acel numitor comun necesar unei evoluţii paşnice şi prospere. Prin integrare şi globalizare, umanitatea poate accede la valorile unui model social care să permită micşorarea gravelor decalaje de dezvoltare cu care ne confruntăm acum. Închei, exprimându-mi convingerea că am reuşit să vă transmit câteva dintre preocupările noastre în domeniu şi mulţumindu-vă pentru atenţie. 

Distinşi participanţi, Doamnelor şi domnilor, Ca şi relaţiile politico-diplomatice, relaţiile economice dintre România şi Republica Indonezia au o istorie de peste cinci decenii şi le putem considera în acord cu nevoile şi interesele ambelor noastre ţări şi popoare. În anii ‘90 ai secolului trecut, ţările noastre au demarat un amplu proces de reforme economice, de transformări structurale ale aparatului productiv al economiilor lor, pentru a răspunde mai bine cerinţelor şi legităţilor economiei de piaţă, pentru a face faţă cu succes sfidărilor procesului de globalizare. La sfârşitul anului 2003, atât România, cât şi Indonezia, au încheiat cu succes înţelegerile cu Fondul Monetar Internaţional. Acestea au o semnificaţie deosebită dacă ne gândim că economia mondială a avut o perioadă de declin. Specialiştii ţărilor noastre merită toată consideraţia deoarece au reuşit să scoată economia Indoneziei şi economia României din criza anilor ‘90. Aceste transformări au avut o serie de costuri, care s-au reflectat inclusiv în nivelul schimburilor comerciale româno-indoneziene. Ca ţară care doreşte să devină membră a Uniunii Europene în 2007, România îşi orientează, în consecinţă, comerţul exterior spre piaţa integrată europeană, fără ca acest lucru să însemne neglijarea unor parteneri tradiţionali, cum este Indonezia. România, ca ţară care va încheia anul acesta negocierile în vederea integrării în Uniunea Europeană, a urmărit cu interes recenta reuniune ministerială ASEAN-UE de la Jakarta. Suntem interesaţi în mod deosebit de dezvoltarea parteneriatelor dintre ASEAN şi China, Japonia şi India, toţi fiind parteneri importanţi pentru România, aşa cum ne-am arătat interesul şi sprijinul pentru o viitoare cooperare, de succes, între Uniunea Europeană şi ASEAN în domeniul comerţului şi cel al investiţiilor. În plus, aşteptăm cu interes reuniunea economică ministerială ASEM şi Summitul ASEM, programate în aceasta toamnă, motivul fiind acela că, România a adaptat deja politica sa comercială şi relaţiile externe cu cele ale Uniunii Europene. Declinul schimburilor comerciale bilaterale a fost oprit şi s-a reluat procesul de creştere şi dezvoltare, de diversificare a acţiunilor de cooperare în producţie şi de formare a unor societăţi mixte româno-indoneziene, care să valorifice potenţialul existent. Oferta românească cuprinde o gamă largă de produse competitive şi de calitate, conforme cu standardele europene, care răspund cerinţelor pieţei Indoneziei.

 De asemenea, piaţa României are un important potenţial de absorbţie pentru o serie de produse din ţara dumneavoastră: petrol, produse alimentare, proaspete şi conservate, cauciuc natural, cositor, textile. Turismul, la rândul său, este un domeniu de cooperare insuficient exploatat de ambele părţi. Trebuie să gândim împreună proiecte complexe în domeniul infrastructurilor: căi de comunicaţii, producţia, transportul şi procesarea petrolului, generarea energiei electrice, dar şi în domeniul agriculturii. Există problema finanţării unor astfel de proiecte complexe, dar ea poate fi rezolvată restructurând sistemele noastre financiare şi bancare şi apelând la pieţele internaţionale de capital. România se află în cel de al patrulea an consecutiv de creştere economică, în ritm mediu anual de circa 5%. Inflaţia se află în scădere semnificativă. Au crescut atât producţia industrială şi agricolă, cât şi investiţiile interne şi externe. Se apropie de final procesul de privatizare, iar sectorul privat realizează circa 70% din PIB. Perspectiva aderării la Uniunea Europeană în 2007 face tot mai atractivă economia României. Guvernul României a luat o serie de măsuri importante pentru accelerarea privatizării şi pentru îmbunătăţirea climatului de afaceri, inclusiv prin combaterea viguroasă a birocraţiei şi corupţiei. Considerăm că păstrarea echilibrelor macroeconomice este o condiţie esenţială pentru continuarea creşterii economice în ritmuri înalte, necesare pentru depăşirea rămânerilor în urmă ale României faţă de ţările industrializate. România încurajează prin diverse mecanisme legale şi financiare investiţiile străine. Am creat ARIS - Agenţia pentru Investiţiile Străine în România, ca interfaţă între investitori şi mediul de afaceri şi administraţia din România. De serviciile acestei agenţii pot beneficia investitorii indonezieni, care doresc să facă afaceri sau să intre pe piaţa românească. Personal, şi alături de mine Guvernul României, voi sprijini toate iniţiativele care au ca obiectiv dezvoltarea schimburilor comerciale româno-indoneziene, în condiţii echitabile. Nu putem fi mulţumiţi cu actualul nivel de doar 53 de milioane de dolari. Trebuie să ne propunem obiective mai ambiţioase, să cunoaştem mai bine oferta reciprocă de bunuri şi servicii, să dezvoltăm schimburile de informaţii. Închei, mulţumindu-vă pentru atenţie şi urându-vă succes în tot ceea ce întreprindeţi pentru reuşita lucrărilor Forumului de Afaceri româno-indonezian. 

Domnule Presedinte, Doamna Presedinte, Distinsi participanti, Doamnelor si Domnilor, Permiteti-mi, pentru inceput, sa felicit atat Indonezia cat si Australia, initiatorii si co-presedintii acestui eveniment regional important, menit sa capitalizeze eforturile pentru lupta impotriva terorismului. Totodata, doresc sa multumesc in mod special distinsei gazde, E.S. Dna. Megawati Souharnoputry, pentru faptul ca mi-a oferit acesta oportunitate de a fi aici si de a prezenta pozitia Romaniei in aceasta problema. Inafara aspectelor geopolitice specifice regiunii, problemele cu care va confruntati prezinta interes pentru tarile din intreaga lume. Ele sunt conectate la valorile societatii umane: respectul pentru fiinta umana, pentru dreptatea sociala, pentru drepturile si libertatile omului, respectul identitatii, pentru rolul legii, pentru dialog si toleranta. Fara aceste valori, lumea nu ar functiona. Terorismul international este real si o amenitare destabilizatoare pentru intreaga umanitate. Amenintarile globale impun actiune si raspuns la nivel global, dar, mai mult decat atat, solidaritate si cooperare intre statele democratice. Putem sa avem opinii diferite despre anumite probleme, putem sa discutam despre solutiile pe care le consideram a fi cele mai bune, dar un lucru este clar: nici o tara nu este libera de pericolul amenintarilor teroriste. Ca rezultat, noi toti avem datoria de a ne asuma responsabilitatea si de a actiona impotriva celor care ne ataca valorile si interesele. Noi trebuie sa vedem terorismul ca un instrument politic, economic sau de lupta sociala, indiferent care ar fi justificarile sau obiectivele acelora care recurg la acte de violenta. Religia nu este responsabila pentru teroarea internationala. Intoleranta si fanatismul sunt cele care stau la baza terorismului. Este clar ca ei, teroristii, sunt incurajati pe scara larga de saracia extrema, lipsa de educatie, anafalbetismul si spiritele intunecate. Actiunile noastre trebuie sa fie ferme, irevocabile si proportionale cu amenintarile cu care ne confruntam. Ele trebuie sa fie parte dintr-o strategie internationala pe termen lung, care sa acopere intregul fenomen care a generat sau insotit fenomenul: saracia, intoleranta, armele de distrugere in masa, criminalitatea transfrontaliera, traficul de fiinte umane, tehnologia cu un anumit grad de risc, incluzand bio-tehnologiile sau mutatiile genetice. 
Nu ar trebui sa permitem terorismului sa devina o ideologie. Nu ar trebui sa permitem adeptilor sai sa paralizeze valorile sistemului democratic, sa foloseasca drepturile si libertatile democratice pentru a promova intoleranta! Doresc sa exprim aici, la aceasta Conferinta, solidaritatea noastra cu toti aceia care se confrunta sau s-au confruntat cu acte teroriste, inclusiv tara gazda acestei conferinte - Indonezia. Ca viitor membru cu drepturi depline NATO, Romania si-a asumat o serie de responsabilitati in lupta impotriva terorismului. Trupele romane sunt in Irak si Afganistan, ca parte a coalitiei internationale. Mai mult, lucram impreuna, la nivel regional, cu vecinii nostri din Sud-Estul Europei, impotriva crimei, armelor, drogurile si traficului cu fiinte umane, spalarii banilor, evaziunii fiscale. Bucurestiul gazduieste un Centru Regional pentru combaterea tuturor acestor fenomene (SECI), care cuprinde 11 tari, si suntem gata sa impartasim expertiza nostra in acesta privinta, avand in vedere ca ati luat inteleapta decizie de a deschide un astfel de centru si in aceasta regiune. Fiind o lupta comuna impotriva terorismului, apreciem importanta deosebita a intaririi parteneriatului transatlantic, a cooperarii americano-ruse, contributia unor state cum sunt China, India, Pakistan sau Japonia, precum si imputul statelor reprezentate astazi aici, la aceasta reuniune. Este foarte important pentru organizatiile teroriste sa inteleaga ca nimanui nu-i este permis sa le ofere suport sau protectie. Urandu-va mult succes in ceea ce intreprindeti pentru a invinge terorismul mondial, va felicit inca o data pentru devotamentul si determinarea cu care actionati pentru a creste cooperarea bilaterala si multilaterala in acest domeniu. 

Distinşi participanţi, Doamnelor şi domnilor, Permiteţi-mi, în primul rând, să salut forumul dumneavoastră - Adunarea Generală a Federaţiei Autorităţilor Locale din România. Mă folosesc de acest prilej ca să pun în discuţie câteva probleme care, din perspectiva finalizării cu succes a procesului de negociere a aderării la Uniunea Europeană, capătă o importanţă deosebită atât pentru cetăţenii României, cât şi pentru autorităţile locale. În acest an trebuie să facem dovada că avem capacitatea de a gestiona o serie de procese complexe, cum sunt atât cele legate de continuarea în ritm susţinut a reformelor necesare îndeplinirii condiţiilor de aderare, de păstrarea echilibrelor macroeconomice în condiţiile susţinerii unei creşteri economice de circa 5% a PIB, concomitent cu reducerea inflaţiei, a deficitului bugetar şi a celui de cont curent, cât şi pe cele care decurg din procesul politic intern, dominat de alegerile locale, generale şi prezidenţiale. Este evident că, în aceste condiţii, stabilirea corectă a priorităţilor în politica internă şi externă este principala garanţie a atingerii cu succes a obiectivelor pe care ni le-am propus. Aşa cum am declarat, atât eu, ca şef al statului, cât şi Guvernul României considerăm că finalizarea negocierilor de aderare până la sfârşitul mandatului actualei Comisii Europene este obiectivul căruia i se subordonează toate măsurile şi politicile guvernamentale şi toate eforturile naţiunii române. Trebuie să ţinem cont că procesele electorale din România se suprapun peste procese asemănătoare care au loc la nivelul Uniunii Europene, lucru care adaugă o serie de constrângeri suplimentare, în eforturile pe care suntem obligaţi să le facem în implementarea aquis-ului comunitar. Se impune, mai mult ca oricând, să dovedim că am înţeles că, dincolo de spaţiul de libertate, democraţie şi prosperitate la care aspirăm cu toţii, Europa Unită este şi - sau mai ales - un spaţiu al disciplinei în toate domeniile: economic, social, legislativ, al administraţiei publice, un spaţiu în care legile sunt cunoscute şi respectate de către toţi, în care justiţia este imparţială şi funcţionează, iar statul este partenerul cetăţeanului şi nu stăpânul lui. Procesul de integrare în Uniunea Europeană este o componentă fundamentală a procesului politic intern; el nu se reduce la iniţiative diplomatice şi la acţiuni de politică externă, care sunt doar instrumente şi sisteme de comunicare cu partenerii noştri. Noi suntem principalii responsabili de mersul 
reformelor şi de conţinutul lor, de ritmul în care sunt introduse elementele proprii Uniunii Europene, fie că este vorba de instituţii specifice, de legislaţie sau de proceduri. Din această perspectivă, anul 2004 este esenţial pentru succesul compatibilizării instituţiilor, legislaţiei şi procedurilor interne cu cele din Uniunea Europeană. Pentru accelerarea acestei evoluţii convergente, reformele interne trebuie să fie sprijinite de un efort colectiv, coerent şi puternic structurat, la nivelul întregii societăţi româneşti.

 Acest efort nu are culoare politică, pentru că el trebuie susţinut de fiecare dintre noi, în logica slujirii interesului naţional. Doamnelor şi domnilor, O componentă importantă a proceselor de reformă se referă la administraţia locală. După 1990 am început o transformare structurală profundă a statului român, care a cuprins mai multe etape şi care a permis trecerea de la instituţiile şi procedurile statului totalitar la cele ale statului de drept, democratic, deschis şi transparent în acţiunile sale, inclusiv în modul de formare şi de alocare a resurselor provenind din fonduri publice. În cadrul acestor reforme am acordat o atenţie sporită descentralizării, creşterii autonomiei decizionale şi financiare a colectivităţilor locale, care implică, în acelaşi timp, creşterea responsabilităţii administraţiilor locale faţă de cetăţean şi de calitatea serviciilor de interes public. Acest proces de descentralizare trebuie să continue, în cadrul şi pe coordonatele incluse în prevederile viitoarei Legi a descentralizării, care trebuie supusă unei atente şi aprofundate dezbateri publice. Procesul de descentralizare a fost şi este unul care implică o permanentă negociere şi un dialog susţinut între autoritatea centrală şi autorităţile locale, cele care dau conţinut şi coerenţă procesului. Descentralizarea trebuie să respecte exigenţa unităţii statului român, care va rămâne garantul promovării intereselor comune şi al imparţialităţii politicilor publice la nivel central şi local. Statul trebuie să creeze mecanisme şi proceduri, dar şi organisme de control, care să asigure o justă şi rezonabilă redistribuire şi alocare a resurselor între colectivităţi în spiritul solidarităţii naţionale sprijinind zonele defavorizate şi accesul tuturor cetăţenilor la servicii publice esenţiale: educaţie, sănătate, transport, telecomunicaţii, servicii comunale, salubritate, aprovizionare cu apă etc. Statul trebuie să fie un liant, un factor de unitate pentru colectivităţile locale. Delegarea către autorităţile locale a execuţiei politicilor publice naţionale trebuie să se extindă, în condiţiile în care comunităţile locale îşi asumă responsabilitatea pentru buna lor aplicare. În acelaşi timp, statul şi instituţiile sale trebuie să aibă drept parteneri cu drepturi egale comunităţile locale, atunci când elaborează astfel de politici publice, având în vedere că ele cunosc mai bine nevoile, aşteptările şi exigenţele cetăţenilor. În acest fel, resursele pot fi alocate după principiul maximizării 
efectelor pozitive ale investiţiilor din fonduri publice. Transferul de competenţe şi de responsabilităţi cere din partea autorităţilor locale un efort la fel de important de adaptare a instituţiilor şi procedurilor la noile cerinţe, care derivă din procesul de descentralizare. 
Comunele, oraşele şi municipiile, consiliile judeţene sunt puse în faţa unor probleme tot mai complexe care, pentru a fi administrate eficient, cer o pregătire care lipseşte încă multor primari şi aleşi locali sau judeţeni. Vor trebui gestionate fonduri importante, atât din programele de preaderare, cât şi din cele care vor veni după aderare. Ni se reproşează, pe drept cuvânt, lentoarea cu care generăm şi punem în practică proiecte care implică bani comunitari sau de la Banca Mondială, BERD şi alte organisme financiare internaţionale, în condiţiile în care trebuie să îmbunătăţim calitatea infrastructurilor şi a serviciilor publice. Am înfiinţat Regiuni de Dezvoltare, am promovat o serie de acte normative. Efectele nu vor fi cele aşteptate, atâta timp cât nu vom reuşi să înţelegem că nu există soluţii individuale la probleme care implică solidaritate, cooperare extinsă şi conlucrare între colectivităţile locale. Politizarea excesivă a unor aspecte ale funcţionării comunităţilor şi administraţiilor locale, care generează abordări conflictuale, ne-a costat, în termeni de dezvoltare şi de folosire eficientă a fondurilor publice. Atât primarii, cât şi consilierii locali exercită un mandat reprezentativ şi au aceeaşi legitimitate, conferită de votul cetăţenilor. Coabitarea nu este un fapt neobişnuit într-o democraţie şi ea nu trebuie să ducă la blocarea administraţiei locale sau la deteriorarea calităţii actului administrativ. Colectivităţile locale sunt şi o şcoală a democraţiei; aici se pot exprima cel mai bine atât democraţia reprezentativă, cât şi cea directă, sub diferitele sale forme, de la referendum la implicarea directă a cetăţeanului în structurarea şi aplicarea corectă a politicilor publice. Nu cred că poţi fi un bun parlamentar, spre exemplu, atâta vreme cât nu ai exercitat măcar un mandat reprezentativ la nivel local sau judeţean. La acest nivel începe cu adevărat selecţia elitelor politice şi aici este cea mai bună şcoală a democraţiei. Pe de altă parte, trebuie să definim şi mai clar aria de competenţe şi de responsabilităţi a primarilor şi a consiliilor locale şi judeţene, pentru a reduce pe cât de mult posibil riscul apariţiei unor blocaje. În acelaşi timp, se impune introducerea unor Curţi de Conturi la nivel local, pentru controlul bunei gestiuni a fondurilor publice şi ca mijloc de acţiune împotriva diverselor manifestări ale corupţiei. Creşterea capacităţii administrative a statului şi a comunităţilor locale este de neconceput în absenţa unor 
funcţionari publici eficienţi şi formaţi în spiritul unei culturi a performanţei în slujba cetăţeanului. 
Cred că am neglijat nepermis de mult acest domeniu. Sigur că o serie de domenii pot fi eficientizate şi debirocratizate prin promovarea mijloacelor electronice. Sunt însă domenii sensibile, cum sunt cele sociale, care cer o expertiză deosebită, expertiză care se formează şi se consolidează în timp. Mă refer la asistenţii sociali, spre exemplu, care trebuie să lucreze cu copiii, cu persoanele în vârstă sau cu handicap, dar şi la cei care elaborează proiecte de dezvoltare în plan local, care trebuie să atragă şi să gestioneze fonduri, să interacţioneze cu instituţiile naţionale şi europene. Tinerii trebuie să înţeleagă că administraţia publică oferă şanse deosebite, cariere pe termen lung, care cer pregătire şi abilităţi mult peste medie, simţ al datoriei şi capacitatea de a-şi asuma răspunderi şi de a lucra în colectiv. În acelaşi timp, ei trebuie să aibă certitudinea că, dacă muncesc bine, vor fi recompensaţi pe măsură. Colectivităţile locale trebuie să contribuie mai mult la formarea şi la stabilizarea specialiştilor de care au nevoie, fie că este vorba de medici, profesori, învăţători, ingineri, arhitecţi sau economişti. Altminteri, într-o societate concurenţială şi deschisă, legea cererii şi a ofertei funcţionează şi în acest domeniu. Federaţia Autorităţilor Locale din România, care reprezintă voinţa şi interesele a mai bine de 2800 de comunităţi locale, trebuie să fie un partener privilegiat al Guvernului şi al Parlamentului în probleme care ţin de administraţia publică, introducerea aquis-ului comunitar, construcţia bugetară, dar şi în probleme de politică externă care implică şi colectivităţile locale. Experienţa acumulată, în cei trei ani de funcţionare ca instituţie a democraţiei locale, trebuie amplificată şi transmisă tuturor celor interesaţi. Federaţia Autorităţilor Locale din România poate oferi expertiză şi poate implementa, la nivelul unor comunităţi şi administraţii locale, programe de dezvoltare durabilă, care au avut succes până în acest moment în comunităţile membre. Implementarea acestor proiecte se poate face uneori chiar şi din fonduri proprii - mă gândesc la constituirea unui fond de dezvoltare al Federaţiei, format din contribuţia comunităţilor locale membre ale FALR, din fonduri bugetare transferate autorităţilor locale de la buget şi din fonduri europene - cât şi prin parteneriate public-privat. Aşa cum am mai spus şi cu alte ocazii, acum comunităţile locale au oportunităţi importante de a deveni factori activi ai creşterii economice 
şi creatoare de noi locuri de muncă, în structura şi în funcţie de nevoile reale ale cetăţenilor. Obiectivul strategic al Programului privind dezvoltarea durabilă a României pe următorii 20-25 de ani îl reprezintă reducerea decalajelor de dezvoltare faţă de ţările industrializate.
 Realizarea sa impune concentrarea resurselor şi eforturi susţinute în acele domenii de activitate industrială, agricolă, de servicii, de educaţie şi de cercetare - dezvoltare care au capacitatea de antrenare şi pot determina progresul economic şi social. Trebuie să ne concentrăm asupra modernizării tuturor categoriilor de infrastructuri, extinderii şi modernizării serviciilor publice şi utilităţilor : alimentare cu apă, canalizări, energie termică şi electrică, reciclarea deşeurilor, telecomunicaţii. De asemenea, trebuie să investim pentru creşterea calităţii vieţii tuturor cetăţenilor români, lucru care implică măsuri hotărâte de protecţia mediului. Pentru aceasta avem nevoie de o muncă eficientă, de spirit întreprinzător, de asumarea mai hotărâtă a acelor responsabilităţi care concură la atingerea obiectivelor propuse. Nu putem fi de acord şi nu putem lăsa nesancţionate acele mentalităţi parazitare, care includ acte de corupţie, apetitul unora pentru îmbogăţire pe căi uşoare, prin folosirea fondurilor publice în interes personal, prin ocolirea legii, prin folosirea reţelelor de trafic de influenţă. Făcute pe căi ocolite, fără efort şi fără muncă, aceste averi au o influenţă negativă asupra economiei şi asupra moralului oamenilor, pentru că pun semnul egal între cei oneşti şi cei care încalcă legea. Aceste mentalităţi parazitare, aceste rente pe bani publici au afectat România în toată istoria sa modernă care este un fapt al istoriei noastre moderne. Deşi în ultimii 150 de ani creşterea economică în România a fost peste media europeană, decalajele de dezvoltare au crescut, pentru că avuţia naţională s-a scurs pe diverse căi în exterior, prin cheltuieli inutile, consum neproductiv, parazitar. 
Aşa a ajuns România să se confrunte cu sărăcie structurală. Această mentalitate o vedem şi astăzi. De aceea, când vorbim de introducerea aquisului comunitar, să ne referim în primul rând la asimilarea acelui spirit civic şi a acelui comportament civic activ, care înseamnă decenţă, seriozitate şi responsabilitate. In formarea acestui spirit, exemplul liderilor comunitari este esenţial. Doamnelor şi domnilor, Alegerile locale din luna iunie ne oferă o bună ocazie pentru o analiză critică a activităţii primarilor şi consilierilor locali şi judeţeni, a consiliilor judeţene, din perspectiva interesului public. Nu cred că foloseşte cuiva, ca, în locul unei dezbateri publice, care să aibă în centru problemele comunităţii şi nevoile cetăţenilor, să avem de-a face cu demagogie şi confruntări lipsite de miză, cu violenţe de limbaj şi cu atacuri la persoană. Acest mod de a aborda campania electorală îi va îndepărta pe cetăţeni de politică, de spaţiul public şi de nevoile comunităţii, fiind, în acelaşi timp, un factor de erodare a încrederii în democraţie. Fac un apel la înţelepciune şi la responsabilitate din partea tuturor forţelor politice, pentru o campanie electorală decentă, lipsită de excese de orice fel, în care să se dezbată proiecte şi programe alternative, care să se constituie în elemente solide pentru acţiunea viitoare a primarilor şi a consiliilor locale. Avem nevoie de o dezbatere publică de calitate, care să-i convingă pe oameni de profesionalismul şi de buna-credinţă a celor care, în urma scrutinului popular, îşi vor asuma gestionarea problemelor lor în următorii patru ani. Este momentul ca partidele politice să facă o selecţie riguroasă a candidaţilor, inclusiv pe criterii de moralitate, să nu permită accesul în funcţii publice a celor bănuiţi de acte de corupţie. Reforma clasei politice, pe care toţi o dorim, poate şi trebuie să înceapă de la acest nivel. Închei, urând succes lucrărilor Adunării Generale a Federaţiei Autorităţilor Locale din România. Vă mulţumesc pentru atenţie. 

Doamnelor şi domnilor, Permiteţi-mi în primul rând să vă mulţumesc pentru această medalie şi să vă felicit pentru acest moment din viaţa şcolii, să vă felicit şi pentru acest local, pe care-l descopăr şi eu pentru prima dată, deşi cunosc bine această zonă a oraşului. Nu departe, am învăţat la “Spiru Haret”, în zonă exista şi o bibliotecă municipală, pe Batiştei, unde eram prezenţi frecvent, dar reamenajarea acestui spaţiu este un lucru bun pentru şcoală şi pentru oraş. Aşa cum menţiona domnul rector, este pentru a doua oară când iau parte la o reuniune organizată de Centrul de Studii NATO. Am mai avut anul trecut această ocazie, când am înmânat unele diplome absolvenţilor seriilor anterioare. Faptul că mă aflu din nou aici, alături de dumneavoastră, nu este întâmplător. Acum câteva zile a fost încheiat procesul prin care toţi membrii NATO au ratificat protocolul de aderare a ţării noastre şi a celorlalte ţări candidate invitate cu prilejul Summitului de la Praga, din noiembrie 2002. Este un bun prilej, cred eu, aflându-mă la Centrul de Studii NATO, să mă refer încă o dată la seriozitatea cu care a privit ţara noastră procesul de aderare, drumul ce trebuia parcurs pentru a dobândi statutul de membru al Alianţei. Este un moment de însemnătate capitală în evoluţia istorică recentă a României, care răspunde unor obiective ale strategiei de securitate naţională stabilite printr-un admirabil consens politic naţional, cu mai bine de un deceniu în urmă. Aş spune că este un moment cât se poate de potrivit să evidenţiez rezultatele cu care intram în această nouă etapă, în privinţa realizării aşa-numitei interoperabilitaţi umane, a pregătirii resurselor de personal, a oamenilor care vor lucra în cadrul Alianţei. Aici se află, cred, atuurile noastre cele mai puternice. 
Armele şi dotarea tehnică sunt importante pentru o armată modernă şi suntem obligaţi să asigurăm şi pentru aceasta resursele necesare. Este însă important să subliniem importanţa resurselor umane pentru a asigura capacitatea României de a acţiona ca un aliat puternic al NATO pe noua frontieră de securitate din Europa de Centru şi de Sud-Est. Este necesar să facem aceste corective de ordin geografic, pentru a ne plasa exact acolo unde suntem, pentru că nu îmi place deloc această definire a noastră, a zonei noastre - ca Sud-Est Europene. Sud-Estul European este ceva mai la est de noi, şi anume în Caucazul de Sud, şi este incorect şi injust să excludem din Europa o zonă care aparţine Europei. Noi suntem chiar pe centrul geografic al Europei şi suntem în Centru-Sud, aşa cum Polonia, ţările Baltice sunt Centru-Nord. Mă bucur să constat că, în perioada de la înfiinţare şi până acum, Centrul de Studii NATO a pregătit un număr apreciabil de experţi, atât reprezentanţi ai diverselor structuri guvernamentale, cât şi ai societăţii civile. În cadrul celor trei serii de anul trecut au studiat aproape 100 de experţi, care au putut lua cunoştinţă, prin programul de pregătire, dar şi prin călătoriile de studii la Comandamentul NATO din Europa, de solicitările şi standardele reale ale activităţii în domeniu. Performanţele înregistrate de Centru, într-o perioadă atât de scurtă, întemeiază cele mai serioase speranţe în legătură cu evoluţia sa în continuare. Este locul aici să fac două menţionări care îşi au importanţa lor, legat de ceea ce spunea rectorul în introducere. Cea dintâi se referă la modul de pregătire adoptat de Centru, ca rod al cooperării în cadrul binomului de viitor - public-privat. Dacă Şcoala Naţională de Ştiinţe Politice şi Administrative asigură programul academic necesar - cu sprijinul activ al Cartierului General al NATO, precum şi al unor prestigioase instituţii de învăţământ internaţionale, cum ar fi NATO Defence College de la Roma sau George C. Marshall Security College din Garmish-Partenkirchen, un binevenit şi, aş zice, indispensabil suport îl acordă companiile şi firmele private. Ele asigură, pe de o parte, în bună măsură, logistica necesară desfăşurării optime a programului de studii, iar pe de altă parte, beneficiază sau vor beneficia, în elaborarea şi implementarea propriilor strategii, de expertiza oferită de cercetarea dezvoltată în cadrul Centrului de Studii NATO, inclusiv cu ajutorul studenţilor, al cursanţilor, în legătură cu problematica Europei 
de Centru-Sud si Sud-Est. Cea de-a doua menţiune pe care doresc să o fac se referă la modalitatea de desfăşurare a procesului academic despre care am fost informat care vizează dezvoltarea spiritului de echipă, încurajarea gândirii libere, curajoase, a simţului de responsabilitate şi a rigorii, 
folosind pregătirea practică şi studiul în comun de-a lungul întregii zile, tehnicile auto-monitorizării şi ale auto-evaluării, metode moderne, eficiente, în formarea unor lideri şi experţi eficienţi, cu spirit inovator. Onorată audienţă, Mă bucur să aflu că Centrul de Studii NATO a făcut un nou şi important pas in dezvoltarea sa, anul 2004 reprezentând şi debutul primului ciclu internaţional, în cadrul programului pregătindu-se, de această dată, alături de studenţi români, şi cursanţi, ofiţeri şi civili, din noua Europă de Centru-Sud si de Sud-Est. În acest fel, se face saltul de la o instituţie naţională de educaţie superioară la una cu caracter regional, multinaţional. În cadrul seriilor care vor urma vor fi pregătiţi un număr tot mai mare de studenţi, atât din România, cât şi din ţări ale zonei Balcanice, a Mării Negre, a Caucazului de Sud sau Caspicei. Văd în această extindere a activităţii instituţiei nu doar o răsplată a rezultatelor dobândite până acum, dar şi o recunoaştere în plan internaţional a calităţii sistemului educativ din România, a capacităţii lui de a face un eficient transfer de experienţă în zonele înconjurătoare. Această realizare este rezultatul unei dinamici rapide în evoluţia Centrului de Studii NATO şi ţin să felicit pentru acest lucru atât conducerea şi staff-ul academic al Centrului, cât şi absolvenţii de până acum, care au reuşit să se afirme şi să onoreze calitatea acestei şcoli. Vreau să închei, felicitându-vă cu prilejul deschiderii ciclului internaţional al Programului NATO Senior Executive Master, urând succes noilor cursanţi. Îmi exprim convingerea că acest centru de pregătire şi studii strategice şi de securitate din Bucureşti va aduce o contribuţie importantă la consolidarea unei comunităţi academice regionale dedicate identificării şi implementării soluţiilor optime de cooperare în domeniile securităţii şi apărării. Vă doresc succes! 

Domnilor Preşedinţi ai Senatului şi Camerei Deputaţilor, Domnule Prim-ministru, Doamnelor şi domnilor senatori şi deputaţi, Doamnelor şi domnilor membri ai Corpului Diplomatic, Onorată asistenţă, Am dorit să vin astăzi în faţa dumneavoastră, la finalul votului privind aprobarea Legii pentru aderarea României la Tratatul Atlanticului de Nord, pentru a vă transmite felicitările şi aprecierile mele cu prilejul acestui eveniment important, care reprezintă încununarea eforturilor comune ale tuturor forţelor politice şi ale societăţii româneşti în ansamblu, pentru realizarea acestui obiectiv strategic de politică externă a României post-revoluţionare. Se cuvine să mulţumim tuturor acelora care, prin munca lor, prin angajamentul lor fără echivoc în slujba României, a intereselor naţiunii române, au făcut posibilă integrarea ţării într-un sistem de securitate colectivă, care şi-a dovedit în timp viabilitatea, eficienţa şi stabilitatea. Nu voi rosti nici un nume şi nu voi evidenţia meritele personale ale nimănui, deşi sunt mulţi care merită acest lucru. Suntem cu toţii în slujba interesului naţional, iar cetăţenii acestei ţări aşteaptă de la noi: performanţă, profesionalism, patriotism. Voi evidenţia doar modul exemplar în care Armata şi-a asumat reformele care i-au permis să-şi îndeplinească noile misiuni şi să participe la acţiuni complexe în afara graniţelor ţării. Se cuvine să aducem omagiul nostru celor căzuţi la datorie pe câmpul de onoare, inclusiv în zilele fierbinţi ale Revoluţiei din decembrie.
 Ei au plătit cu viaţa pentru asigurarea, afirmarea şi apărarea valorilor democratice, iar jertfa lor ne aminteşte mereu care ne sunt obligaţiile, morale, legale şi constituţionale. Practic, ne aflăm astăzi la capătul unui proces care a permis României să se desprindă definitiv şi irevocabil de acea perioadă care a însemnat ruperea de evoluţia sa firească alături de familia naţiunilor membre ale comunităţii euro-atlantice. Acest proces a însemnat, în primul rând, recuperarea valorilor democraţiei, construirea statului de drept şi a structurilor economiei de piaţă, elaborarea unui set de garanţii constituţionale şi a unui cadru legislativ puse în slujba cetăţenilor României. Aderarea României la Tratatul Atlanticului de Nord aduce ţării noastre nu doar solide garanţii de securitate, dar şi noi obligaţii şi responsabilităţi. În aceşti ani de pregătire a aderării am învăţat cu toţii importanţa solidarităţii şi concentrării eforturilor întregii naţiuni pentru reuşita proiectului strategic al României: integrarea sa europeană şi euro-atlantică. Cred sincer că am învăţat, în toţi aceşti ani, să preţuim la adevărata sa valoare abordarea consensuală a problemelor care ţin de viitorul României, să lucrăm împreună pentru pentru afirmarea intereselor noastre de securitate, într-o lume în rapidă şi permanentă schimbare. Nu ne-am fi atins obiectivele propuse fără sprijinul prietenilor şi partenerilor noştri europeni şi americani, cărora le mulţumim şi le suntem recunoscători. Fără ei, fără ajutorul lor, ne-ar fi fost cu mult mai greu în aceşti ani. Extinderea NATO şi a Uniunii Europene este un exerciţiu de solidaritate între naţiuni, fără precedent în istorie. Avem astăzi datoria să ne aplecăm cu atenţie asupra istoriei noastre post-decembriste, pentru a înţelege mai bine semnificaţia şi consecinţele deciziilor noastre, pentru a nu mai repeta greşeli şi pentru a nu mai pierde oportunităţi de dezvoltare. 
Evenimentul de astăzi este un moment de satisfacţie şi de bucurie, pe care merită să-l trăim cu decenţă şi cu demnitate, cu sentimentul datoriei împlinite. Totodată, nu trebuie să ne pierdem spiritul de angajare responsabilă în ceea ce avem de făcut în continuare. Trebuie să fim conştienţi că intrăm într-o nouă etapă, care cere eforturi la fel de susţinute, pentru a dovedi că suntem parteneri de nădejde într-o organizaţie care se bazează pe solidaritate şi pe responsabilitate. Doamnelor şi domnilor, Aşa cum am ştiut să lucrăm împreună pentru reuşita aderării la Organizaţia Atlanticului de Nord, trebuie să lucrăm şi pentru succesul negocierilor de aderare la Uniunea Europeană. Ne aflăm într-un moment critic al procesului de negociere, când trebuie să ne concentrăm atenţia asupra progreselor pe care trebuie să le facem în însuşirea şi aplicarea aquis-ului comunitar. Am adus modificările necesare Constituţiei ţării, acum trebuie să introducem rapid toate schimbările cerute de noul cadru constituţional în legislaţie, în structura şi în funcţionarea instituţiilor statului, pentru creşterea eficienţei şi capacităţii lor administrative, pentru compatibilizarea societăţii noastre şi a instituţiilor statului cu aquis-ul comunitar, cu criteriile Uniunii Europene. Este un an electoral, care are dinamica lui în plan politic. Fără a renunţa la spiritul critic, firesc, specific democraţiei şi confruntărilor electorale, trebuie să ne gândim la consecinţele şi la costurile folosirii subiectului integrării europene în campania electorală. Este mai profitabil pentru ţară şi pentru partidele politice, dar mai ales pentru cetăţeni, să identificăm problemele, să ierarhizăm priorităţile şi să lucrăm împreună pentru rezolvarea acestora. Fac un apel la responsabilitate din partea tuturor forţelor politice şi organizaţiilor societăţii civile. Ştim bine care sunt slăbiciunile noastre şi rămânerile în urmă. Să ne concentrăm asupra lor şi să dovedim partenerilor europeni că ştim să răspundem cu promptitudine şi profesionalism observaţiilor lor întemeiate pe fapte, că avem capacitatea de a acţiona cu fermitate şi în spirit de solidaritate pentru rezolvarea problemelor. 
Corupţia rămâne o problemă de maximă importanţă în condiţiile actuale, în special din cauza unui răspuns nu întotdeauna ferm şi adecvat al tuturor celor abilitaţi să o combată. Avem suficiente legi; să le aplicăm, indiferent de statutul politic, economic sau social al celor care au încălcat legea. Să-i mobilizăm pe cetăţeni, să-i responsabilizăm, să-i conştientizăm de importanţa atitudinii lor civice. Avem datoria să rezolvăm, o dată pentru totdeauna, problema copiilor instituţionalizaţi şi a adopţiilor, printr-o lege în spirit european. Este obligaţia acestui Parlament să adopte noua lege, din perspectiva asumării responsabilităţii naţiunii române faţă de copiii aflaţi în dificultate. Revine tot Parlamentului obligaţia de a adopta o soluţie legală, care să ofere toate garanţiile necesare unei Justiţii nu doar independente politic, ci şi accesibile şi egale pentru toţi cetăţenii României. Îmi exprim convingerea că vom şti să demonstrăm maturitate, responsabilitate şi devotament, că vom şti să lucrăm împreună pentru binele naţiunii române. Lumea ne va judeca după faptele noastre şi, în aceste clipe încărcate de profunde semnificaţii, mă adresez cetăţenilor României, solicitându-le să ne sprijine în continuare în eforturile de integrare europeană şi euro-atlantică. Doresc să închei, mulţumind încă o dată tuturor celor care au contribuit la succesul integrării noastre în Organizaţia Tratatului Atlanticului de Nord, tuturor liderilor şi partidelor politice, naţiunii române, cetăţenilor, pentru eforturile şi sacrificiile lor. Vă mulţumesc pentru atenţie. 

Dragi compatrioate, Ziua de 8 Martie îmi oferă plăcuta ocazie de a vă adresa cele mai sincere urări de sănătate, fericire, de împliniri şi succese în plan personal şi profesional. Prezenţa femeilor în viaţa publică este pe zi ce trece mai importantă şi mai pregnantă. Atunci când Organizaţia Naţiunilor Unite a hotărât să instituie o Zi Internaţională a Femeilor, ţările membre au dorit să atragă atenţia asupra situaţiei inacceptabile cu care se confruntau cele mai multe femei, atât în viaţa publică, cât şi în viaţa privată. De atunci s-au făcut o serie de progrese remarcabile, care au schimbat în bine statutul social şi profesional al femeii. Din nefericire, la o analiză atentă remarcăm că aceste progrese au fost inegale, că în multe ţări, inclusiv în marile democraţii occidentale, subzistă încă o serie de inegalităţi, că femeile sunt încă discriminate, fie în viaţa politică, fie în cea profesională, că egalitatea lor deplină cu bărbaţii rămâne încă un deziderat. Există ţări în care situaţia femeilor a cunoscut un regres, şi printre ele se află şi România. Este evident că doar existenţa legislaţiei şi bunele intenţii nu sunt suficiente pentru a oferi femeilor statutul demn pe care îl merită, prin tot ceea ce fac, în societatea noastră. Femeile din România au de înfruntat prejudecăţi şi obstacolele unor modele de comportament care nu mai corespund valorilor şi exigenţelor unei societăţi moderne. Într-o democraţie, cetăţenii, indiferent de elementele constitutive ale identităţii lor personale, trebuie să se bucure de aceleaşi drepturi, libertăţi şi obligaţii. Printr-un efort de educaţie, prin aplicarea fermă a legilor, prin mobilizarea societăţii civile, trebuie să înlăturăm toate acele discriminări de pe urma cărora suferă încă femeile în România. Mă refer atât la salariile inegale la muncă egală cu bărbaţii, la faptul că femeile nu sunt reprezentate suficient în viaţa politică şi în organele alese ale democraţiei reprezentative, dar şi la faptul că ele cad tot mai des victimă violenţei, exploatării sexuale şi traficului de persoane. Acum este important ca îmbunătăţirea stării economiei româneşti, îndeplinirea condiţiilor de aderare la Uniunea Europeană şi introducerea aquisului comunitar să se reflecte pozitiv în viaţa de zi cu zi a femeilor şi a familiilor lor. Cea mai bună dovadă că societatea românească s-a normalizat şi şi-a însuşit valorile civilizaţiei moderne este schimbarea radicală a statutului şi a situaţiei politice, economice şi sociale a femeilor. 
Dragi concetăţene, Dumneavoastră aţi jucat şi veţi juca de acum încolo un rol extrem de important în menţinerea şi consolidarea coeziunii sociale şi naţionale. Eforturile dumneavoastră în familie, în viaţa publică şi profesională, în domenii precum cultura, ştiinţa, educaţia, medicina, dar şi în rândul organizaţiilor societăţii civile merită aprecierile şi recunoştinţa noastră. Recunoaştem meritele dumneavoastră şi dorim să fiţi partenerii noştri egali în viaţa de familie, în spaţiul public şi în societate. Vă îndemn să fiţi în continuare acel factor de echilibru şi acel liant de care societatea românească are permanent nevoie pentru a trece peste greutăţile cu care se confruntă, pentru a-şi atinge obiectivele interesului naţional şi pentru a oferi un trai mai bun şi mai demn tuturor. La mulţi ani! 

Azi am programat a doua dezbatere publică în legătură cu lucrările pentru elaborarea Strategiei Naţionale pentru Dezvoltare Durabilă pe termen lung, de circa 25 de ani. Precum ştiţi, această acţiune a fost declanşată anul trecut. Aş propune să elaboreze liniile directoare pentru o gândire coerentă privind dezvoltarea în viitor, pe termen mediu şi lung, a României, ţinând seama de tot contextul dezvoltării în viitorul imediat, inclusiv procesul de integrare în Uniunea Europeană, cu toate oportunităţile pe care acest proces le oferă şi constrângerile pentru a face compatibilă şi competitivă economia românească, pe de o parte, societatea românească în general, cu contextul în care ne integrăm, al Uniunii Europene. Un obiectiv strategic major al întregii gândiri al acestei strategii este să realizăm, pe parcursul următorilor ani, un proces de restrângere, de reducere a decalajelor care despart economia românească de economiile dezvoltate europene. Este rezultatul unui proces istoric. Atunci când Europa Occidentală intra în era renaşterii şi apoi s-a lansat în marea aventură istorică a civilizaţiei industriale, care a marcat o dinamică fără precedent în dezvoltarea tehnologică, economică, socială, noi ne aflam sub dominaţie străină, aici, la confluenţa intereselor a trei mari imperii. Practic, secolul XIX a însemnat mişcări în această zonă a Europei pentru afirmarea identităţii lor naţionale şi pentru formare de stat naţionale. Dacă 1848 în Europa Occidentală a fost anul revoluţiilor cu conţinut eminamente social, în zona noastră s-a îmbinat obiectivul social cu cel naţional, al aspiraţiilor naţionale, spre afirmare şi formare de state naţionale. În fond, abia în a doua jumătate a secolului al XIX-a s-a format primul fragment de stat naţional român. Abia după al doilea război mondial, reunite toate provinciile româneşti, au format Statul Naţional Român. Şi România a început procesul de modernizare - termen scurt. A urmat al doilea război mondial, separarea Europei în două, care au creat condiţii nefavorabile pentru acest proces de apropiere. Reluăm, într-un fel, istoria eforturilor naţionale pentru modernizarea societăţii româneşti şi apropierea ei de standardele ţărilor civilizate avansate. 
Este misiunea acestor generaţii - în primă jumătate de secol XXI - să dea viaţă acestor aspiraţii ale poporului român. Creionând linii directoare pentru o strategie vizând primul sfert de secol al secolului XXI, să vedem acele direcţii şi priorităţile spre care să se concentreze eforturile naţionale pentru a pune mai bine în valoare, pe de o parte, resursele interne şi potenţialul uman de care dispune ţara noastră, cu oportunităţile noi legate de procesul de integrare a noastră în Uniunea Europeană pentru a reduce aceste decalaje. Aceasta înseamnă ridicarea potenţialului economic, creşterea produsului intern brut pe cap de locuitor, elementul sintetic al oricărei economic, al potenţialului economic al unei ţări. Deocamdată PIB-ul pe cap de locuitor este de zece ori mai mic decât, să spunem, Germania. Şi aceasta îşi pune amprenta asupra tuturor aspectelor vieţii noastre economice, deci, concomitent cu procesul actual, în desfăşurare, de aşezare, de restructurare a economiei româneşti, pentru a o face compatibilă cu ţările membre ale Uniunii Europene - proces de privatizare, promovarea unor ramuri care să pună mai bine în valoare potenţialul nostru. Din păcate, până în 1989, s-a lucrat de-a valma, după o concepţie primitivă: industrializare, cu elementul său de bază - industrie grea, industrie constructoare de maşini - o teorie care poate avea fundamentul ei pentru o ţară de dimensiuni continentale, cu nişte resurse enorme; dar, pentru o ţară de dimensiunile noastre, această viziune s-a dovedit primitivă şi contraproductivă, pentru că ea şi astăzi constituie pentru noi o sechelă, o moştenire grea, greu de promovat tot procesul acesta de restructurare şi modernizare. În fine, puterea de cumpărare a populaţiei, care este legată de multe componente: satul românesc, dezvoltarea rurală, reducerea decalajului dintre sat şi oraş, zone diverse, zone monoindustriale. Deci este un context întreg de probleme care comportă elaborarea acestei strategii. Sigur, un element de bază în orice strategie de dezvoltare este modernizarea infrastructurilor. Fără infrastructuri moderne nu se poate construi o economie modernă. Or, şi din acest punct de vedere, am marcat rămâneri puternice în urmă. România a rămas cu 100 km de autostradă construită înainte de 1965. Apoi toată viziunea autarhică, de izolare a României, a lui Ceauşescu nu încuraja măcar gândirea continuării proiectului de dezvoltare a autostrăzilor. Nu avea nevoie de aşa ceva, în viziunea sa; inclusiv formula binecunoscută 
că românii sunt băieţi deştepţi, pot să facă de toate, că nu avem nevoie nici de importuri, trebuia să facem totul la noi.
 Hotărârea luată la începutul anilor ‘80, ca să se lichideze datoria externă - a şi reuşit să o facă, dar supunând ţara la mari eforturi atunci, stopând importuri, în primul rând importuri tehnologice, după o perioadă când România făcuse prima deschidere: dezvoltase relaţii tehnologice, parteneriat cu industrii din ţările dezvoltate europene. Erau unităţi care aveau echipamente importate în anii ‘70 şi nu puteau să-şi mai importe nici măcar piese de schimb şi stăteau utilajele nefolosite. Şi erau forţate exporturile - alimente şi resurse energetice, piaţa lăsată fără produse alimentare - cunoaştem tot acest aspect al vieţii din ce în ce mai grele şi, deci, eliminarea unei virtuţi sau a unei posibilităţi pe care o oferea o economie centralizată de a concentra resuresele ţării pe direcţii majore. Au fost irosite resurse naţionale pe lucrări megalomanice - ca şi cea în care ne aflăm astăzi - care, sigur, acum trebuie să o folosim şi putem să vedem şi încorporată experienţa acestei virtuţi constructive a poporului român, pentru că totul este făcut de mâini de români, dar, în acelaşi timp, o construcţie de dimensiuni uriaşe, care nu are funcţionalitatea pe care putea să o aibă o asemenea instituţie şi care se putea face cu cheltuieli incomparabil mai mici. În schimb, chestiuni fundamentale, de modernizare a ţării, au rămas nerezolvate şi de aceea trebuie să formeze obiectul preocupărilor noastre de astăzi şi orientării priorităţilor spre asemenea domenii. Am avut prima dezbatere acum o lună, consacrată celor trei teme: problema demografică, creşterea demografică. Dinainte chiar de 1989, România a intrat într-un ciclu de descreştere demografică. Este rezultatul a trei factori: scăderea naşterilor, creşterea mortalităţii şi noul fenomen al migrării forţei de muncă, al migrării care în general este un factor cu influenţă negativă. Migraţia este un proces obiectiv în lumea de azi; depinde de sensurile în care se dezvoltă ele. Din acest punct de vedere am ajuns din urmă şi am depăşit ţările dezvoltate, pentru că, dacă privim istoria ultimilor 40-50 de ani, toată creşterea demografică a populaţiei planetei se face pe seama ţărilor slab dezvoltate, pe seama ţărilor sărace. Bogaţii se îmbogăţesc, săracii fac copii - spunea un studiu consacrat problemelor globale ale dezvoltării contemporane. De vreo 40 de ani, 35 de ţări cele mai dezvoltate, incluzând ţări din Europa Occidentală şi alte câteva ţări au o creştere negativă. Noi am intrat în rândul celor cu o creştere negativă 
fără să intrăm în rândul lor ca potenţial economic. Deci este o contradicţie în conţinut, dar care reflectă anumite stări de lucruri. A fost o temă pe care am dezbătut-o şi care trebuie să formeze un punct de reper în toată proiectarea noastră viitoare - potenţialul uman, în tot procesul de dezvoltare. Am abordat una dintre problemele vitale ale infrastructurii unei societăţi: apa şi gospodărirea ei.
 În fine, al treilea, serviciile publice, care este un indicator al gradului de civilizaţie al unei societăţi. Astăzi am consacrat dezbaterea noastră tot infrastructurilor. În esenţă, unui domeniu important al infrastructurii: transporturile. Este una dintre temele dezbaterii de azi şi proiectarea în perspectivă a modernizării transporturilor. În al doilea rând, problemele de sistematizare şi dezvoltare urbană şi, în al treilea rând, turismul ca ramură a economiei naţionale, care poate să devină un suport al creării de resurse pentru dezvoltare economică. Dezvoltarea turismului rural poate să ajute procesului de dezvoltare rurală a ţării, să punem în valoare un potenţial natural deosebit de preţios, care poate să lucreze în interesul dezvoltării ţării. Iată, deci, cele trei teme pe care le vom dezbate astăzi. În dezbaterile viitoare vom aborda infrastructura energetică a ţării şi, apoi, următoarele: telecomunicaţii, agricultură şi industrie alimentară, cărora vrem să le acordăm o tematică specială ş.a.m.d. Până în toamnă vrem să mergem într-o succesiune de astfel de dezbateri, care să ne ofere tabloul de ansamblu şi să încheiem, probabil, cu o dezbatere de sinteză pe problemele macroeconomiei şi ale resurselor şi potenţialului pe care putem şi trebuie să-l punem în lucru din acest punct de vedere. Cu aceste câteva cuvinte intrăm în dezbaterea noastră. Aşa cum ştiţi, vom avea în sesiunea plenară prezentarea de ansamblu a tematicii reuniunii noastre, apoi, pe trei secţiuni, se vor continua dezbaterile aplicate la cele trei teme. Sunt anunţaţi şi cei care vor prezida şi vor media aceste dezbateri. 

Distinşi participanţi, Doamnelor şi domnilor, Sunt onorat de faptul că am posibilitatea să mă adresez dumneavoastră, membrilor “Danish Foreign Policy Society”, pentru a vă expune un punct de vedere românesc despre problemele integrării europene, despre prezentul şi viitorul continentului nostru şi despre modul în care România se pregăteşte pentru aderarea la Uniunea Europeană. Ne aflăm în faţa celei mai ample extinderi din istoria de mai bine de o jumătate de secol a Uniunii Europene. Remarc cu surprindere, în acelaşi timp exprimarea unor temeri în creştere în privinţa consecinţelor şi costurilor primirii a zece noi membri, plus încă doi în 2007 cei mai mulţi din centrul Europei, ca şi România. Aş spune că surprinderea vine din faptul că trecutul procesului de extindere dovedeşte că astfel de temerinu sunt nejustificate, deşi, în momentul admiterii lor, Spania, Grecia sau Portugalia aveau tot atât de multe probleme ca noii veniţi de acum. Acesta este motivul pentru care eu cred că izvorul acestor temeri - reale - este altul, şi el priveşte mai degrabă conştientizarea faptului că extinderea, ca proces, nu poate ţine loc de proiect politic de viitor pentru continuarea şi aprofundarea construcţiei europene. Criza în care se află Conferinţa Interguvernamentală însărcinată cu aprobarea textului viitoarei Constituţii Europene este consecinţa directă a absenţei acestui nou proiect politic, cu caracter unificator pentru continentul nostru. Sigur, este important să ştim cum vor funcţiona instituţiile Uniunii Europene în situaţia în care vor fi 27, 28 sau mai mulţi membri sau cum se va reflecta mărimea şi influenţa statelor membre în sistemul de luare a deciziilor. Dar acestea sunt, până la urmă, amănunte tehnice şi a ne concentra exclusiv asupra lor şi deloc asupra noului proiect politic căruia să i se subordoneze reforma instituţiilor duce direct la o criză şi la blocaje în negocieri. Care ar putea fi elementele unui astfel de proiect politic care ar permite, până la urmă, constituţionalizarea cu succes a procesului de extindere a Uniunii Europene? În primul rând, este vorba de crearea unui spaţiu politic comun, lucru care implică definirea clară a ceea ce înseamnă Europa Unită. Personal, cred că nici unul din modelele cunoscute: federaţie sau confederaţie, nu este aplicabil în cazul Europei Unite. Cred că trebuie să definim cu claritate ce înseamnă o “federaţie de naţiuni”, pentru că, în ultimă instanţă, la aşa ceva se va ajunge. 
Nu avem, în istorie, nici un model de astfel de construcţie politică, iar complexitatea şi diversitatea elementelor sale constitutive sunt o dificultate în plus. Un astfel de aranjament constituţional implică o nouă redistribuire a atributelor suveranităţii între instituţiile comunitare, instituţiile naţionale şi acest lucru nu este deloc uşor. Nu puţine voci spun că impasul actual al procesului de adoptare a Constituţiei Europene este consecinţa refuzului statelor membre de a proceda la noi transferuri de suveranitate către Bruxelles. În al doilea rând, construcţia Europei Unite implică şi o construcţie identitară. Spaţiul politic european cere existenţa unei cetăţenii europene, bazată pe un set de valori comune. Deşi mai puţin spectaculos, mai importantă pentru viitorul acestei construcţii identitare este libertatea pe care o au cetăţenii unui stat membru stabiliţi pe teritoriul altui stat de a vota şi de a fi aleşi, deocamdată la nivelul comunităţilor locale. Cine ne împiedică să ne imaginăm că la alegerile europene, marile familii politice, Partidul Socialist European sau partidul Popular European vor prezenta liste comune la nivelul Uniunii, spre exemplu? În al treilea rând, proiectul politic al Europei Unite trebuie să rezolve deficitul de democraţie, tot mai vizibil atât la nivel naţional, cât şi la nivelul ansamblului Uniunii Europene. Am remarcat îngrijorarea analiştilor politici şi a multor politicieni faţă de interesul extrem de scăzut al cetăţenilor faţă de alegerile europene din acest an. Este ca şi cum cetăţenii refuză să pună problemele europene pe agenda lor, deşi viaţa lor este din ce în ce mai mult influenţată de construcţia europeană. Acest divorţ real între cetăţean şi politica europeană este tocmai rezultatul estompării şi chiar ocultării mizei proiectului politic al construcţiei europene. Nu este vorba doar de abilitatea sau inabilitatea de a “vinde” mediatic acest proiect, ci de un rău mai profund, care ţine de criza mai generală a democraţiei reprezentative, de îngustarea bazei de selecţie şi de promovare a elitelor politice, de criza ideologiilor, de schimbările care au loc în structura şi în modul de funcţionare ale societăţilor moderne, dar şi de calitatea dezbaterii publice. Un nou proiect politic, similar ca miză şi ca amplitudine vizionară cu cel al întemeietorilor Europei Unite, Jean Monnet, de Gasperi, Adenauer şi Robert Schuman, care să stea la baza unei utopii pozitive, ar da mai mult “suflet” unui proces pe care mulţi îl percep 
doar raţional şi, prin urmare, exclusiv tehnic. Doar construind un spaţiu politic comun, care să genereze politici publice în domeniul economic, social, industrial, agricol, educativ, de apărare, justiţie şi securitate şi o cetăţenie comună, asumată datorită setului de valori cu vocaţia universală care stă la baza ei, Europa îşi va putea asuma un rol politic şi militar mai important într-o lume tot mai integrată. Au existat două momente propice definirii acestei noi viziuni despre viitorul Europei.
 Primul moment a fost reprezentat de prăbuşirea comunismului şi de sfârşitul Războiului Rece, al doilea moment l-a reprezentat decizia extinderii cu 12 noi membri. Din motive care merită analizate cu mult mai multă atenţie, ambele momente au fost ratate, preferându-se o abordare “pragmatică”, în spiritul “realismului politic”. În acest fel, au fost amânate decizii fundamentale, cu o mare încărcătură simbolică şi în jurul cărora, este adevărat, consensul se construieşte mai greu. Consecinţa acestei amânări o reprezintă inflaţia de modele de funcţionare a Uniunii Europene în varianta lărgită: a nucleului dur, a cercurilor concentrice, a geometriei variabile, a mai multor viteze, a creării unui directorat. Toate aceste modele contrazic un principiu esenţial al construcţiei europene: cel al egalităţii absolute în drepturi şi obligaţii a statelor membre şi ele îşi au originea în ceea ce numim “raportul de forţe”. Ele nasc temeri justificate în rândul statelor mai mici, cât şi în rândul noilor aderenţi, care cred că vor fi trataţi ca membri de rangul doi. Astfel de modele pun în discuţie şi un alt principiu, cel al solidarităţii între statele membre. Plecând de la aceste considerente, mi se pare important să medităm împreună la răspunsul pe care statele europene îl vor da complexităţii problemelor cu care se confruntă procesul construcţiei europene. Nu există soluţii-miracol, nu există persoane providenţiale, ci doar un set de obiective care trebuie atinse şi un set de constrângeri care trebuie depăşite. Este nevoie de multă îndrăzneală şi de un efort de imaginaţie pentru a oferi în primul rând cetăţenilor un model de organizare şi de funcţionare a instituţiilor politice, economice, juridice ale Europei Unite, care să răspundă în cea mai mare măsură nevoilor şi aşteptărilor lor. Cred că dezbaterea despre viitorul Europei este, în acelaşi timp, o dezbatere despre viitorul democraţiei şi al valorilor în care credem cu toţii: respectul deplin al drepturilor şi libertăţilor cetăţeneşti, egalitatea şanselor, justiţia socială, domnia legii, rezolvarea pe cale paşnică a conflictelor, credinţa în progres, umanismul, pluralismul, protecţia minorităţilor, unitatea în diversitate. Modelul Europei Unite trebuie să fie unui deschis, inclusiv, capabil permanent să se adapteze schimbărilor şi să răspundă sfidărilor globalizării. Depindem tot mai mult unii de ceilalţi, avem nevoie de solidarităţi împărtăşite pentru a reuşi ceea ce ne-am propus. Viitorul Europei este legat de capacitatea 
noastră de a urmări împreună împlinirea unui ideal comun. Europa viitorului va exista prin voinţa şi acţiunea comună a cetăţenilor ei. 
Acest lucru îi oferă legitimitate şi autoritate morală. Pentru a întări această legitimitate, proiectul Noii Europe nu trebuie să fie doar apanajul unei elite ci, în primul rând, expresia voinţei cetăţenilor ei, asociaţi direct la structurarea deciziilor politice şi a politicilor publice la nivel european. Miza trebuie să fie simplă, clar exprimată şi să răspundă nevoilor şi aşteptărilor lor. Cetăţenii doresc să simtă “Europa” în viaţa de zi cu zi. Doamnelor şi domnilor, Viitorul României este strâns legat de viitorul Uniunii Europene şi al Organizaţiei Tratatului Atlanticului de Nord. Există, la nivelul clasei politice şi al societăţii româneşti, un puternic consens în privinţa integrării europene şi euro-atlantice. Când am optat pentru integrarea în Uniunea Europeană şi în NATO, după prăbuşirea comunismului, am făcut un gest în deplină concordanţă cu noile valori şi noile interese ale ţării, care redescoperea democraţia după cinci decenii de totalitarism. România consideră că poate aduce o contribuţie semnificativă la întărirea şi la consolidarea securităţii euro-atlantice.
 Faptul că este o democraţie nouă nu înseamnă că este o democraţie fragilă şi nefuncţională. Din punct de vedere politic, România îndeplineşte criteriile de aderare atât la NATO, cât şi la Uniunea Europeană. Important este ca o ţară aspirantă să nu aducă în sânul Uniunii şi al Alianţei probleme de ordin intern sau extern, care să genereze instabilitate sau tensiuni nedorite. În contextul tulbure şi tensionat din Balcani şi în condiţiile războaielor din fosta Iugoslavie, România a fost un generator de securitate şi stabilitate. Am rezolvat de o manieră modernă, europeană, problema raporturilor dintre majoritate şi minorităţi. Unele dintre soluţiile găsite de noi au fost sursă de inspiraţie pentru alţii. Dialogul, negocierea, toleranţa, căutarea consensului, evitarea confruntării sunt instrumentele acţiunii în această problemă. Noi plecăm de la ideea că diversitatea etnică, culturală, religioasă sunt factori de progres în societate şi nu surse de conflicte şi de tensiuni. Am introdus o serie de instituţii şi o legislaţie adecvată menite să prevină şi să combată apariţia unor manifestări ale intoleranţei, xenofobiei, rasismului şi antisemitismului. De asemenea, ne adresăm mai bine structurat şi mai consecvent opiniei publice, mobilizând-o împotriva extremismului şi intoleranţei. Acum ne concentrăm asupra îndeplinirii criteriilor de aderare la Uniunea Europeană şi am analizat cu maximă responsabilitate Raportul de ţară publicat de Comisia Europeană pe 5 noiembrie 2003. Ştim care sunt slăbiciunile noastre, ştim ce avem de făcut şi suntem ferm hotărâţi să încheiem negocierile cu actuala Comisie, până în toamna anului 2004. Cred că România îşi poate atinge obiectivul de a deveni membru cu drepturi depline al Uniunii în 2007. Pentru a ne atinge obiectivele propuse, şi confirmate la Summitul Uniunii Europene de la Copenhaga, când preşedinţia daneză a reuşit definirea şi aprobarea unei “foi de drum” şi a unui “calendar de aderare” pentru România şi Bulgaria, am întreprins o serie de paşi concreţi şi extrem de importanţi. Am adus modificări Constituţiei, aprobate prin Referendum naţional în octombrie 2003, iar în cursul săptămânii trecute am procedat la o reorganizare şi la remanierea Guvernului, tocmai pentru a răspunde nevoilor şi rămânerilor în urmă în procesul de negociere a aderării. Deşi este an electoral, suntem ferm hotărâţi să continuăm reformele necesare şi să aplicăm prevederile aquis-ului comunitar, asumându-ne explicit şi fără ezitări costurile lor politice, 
economice şi sociale. Între riscul unor pierderi de popularitate şi riscul eşecului sau amânării aderării, alegerea nu este greu de făcut. Interesul naţional cere să dăm prioritate absolută încheierii cu succes a negocierilor de aderare în acest an. Totuşi, atunci când se judecă situaţia României, şi se fac tot felul de clasamente, ar fi bine să se ia în calcul nu doar punctul de sosire, care în cazul de faţă îl reprezintă îndeplinirea condiţiilor de aderare, ci şi, sau mai ales, punctul de plecare. Anul 1989, anul prăbuşirii comunismului, nu a găsit toate ţările foste comuniste la acelaşi nivel de dezvoltare economică şi socială, şi nici la acelaşi nivel de structurare a unor alternative politico-economice la regimul partidului unic. Moştenirii comunismului i s-a adăugat, în cazul României, rămânerea în urmă istorică în materie de dezvoltare economică şi socială, slaba coeziune socială, lipsa elementelor constitutive ale unei societăţi civile. Economia şi societatea româneşti au ieşit slăbite din comunism şi din cauza deciziei aberante a lui Ceauşescu de a plăti cu orice preţ datoriile externe, lucru care a presupus, printre altele, retragerea într-o cvasi-autarhie economică. Sărăcia populaţiei a făcut din suportabilitatea socială principalul criteriu al reformelor economice.
 Costurile sociale ale reformelor au fost, şi în aceste condiţii, extrem de mari: Produsul Intern Brut este încă sub nivelul celui din 1989, unul din trei români trăieşte sub pragul de sărăcie, puterea de cumpărare este de circa 80% din cea existentă în 1989. Conflictele din jurul României au creat regiunii o imagine negativă, care a condus la un nivel extrem de scăzut al investiţiilor străine. În faza critică a reformelor, am fost lipsiţi de resursele necesare restructurării aparatului productiv al ţării, privatizării, creşterii eficienţei şi productivităţii economiei româneşti. Dacă judecăm România cu instrumente potrivite realităţilor ei, şi nu cu acelea cu care judecăm economii şi societăţi mature, cu o lungă tradiţie democratică, vom vedea că am realizat într-un timp extrem de scurt la scara istoriei progrese importante, în condiţii extrem de nefavorabile. Am început negocierile de aderare în anul 2000, şi am reuşit să obţinem un grad crescut de compatibilizare cu situaţia existentă în Uniunea Europeană. A fost şi este o cursă contra-cronometru, pentru a accelera procesele de convergenţă către situaţia existentă în ţările membre, pentru a introduce şi aplica aquisul comunitar, pentru a pune economia românească pe drumul creşterii durabile şi sustenabile, în condiţii de menţinere a echilibrelor macroeconomice şi pentru a o face capabilă să reziste pe o piaţă puternic concurenţială cum este cea a Uniunii. Am plătit şi plătim un preţ extrem de ridicat pentru succesul acestei tranziţii, care este în primul rând o necesitate internă, un instrument al modernizării şi dezvoltării. Suntem convinşi că merită să plătim acest preţ, beneficiile integrării fiind mai mari decât costurile ei. Ştim care sunt slăbiciunile noastre şi acţionăm cu bună-credinţă pentru depăşirea lor. Am reuşit să aducem economia pe făgaşul unei creşteri economice stabile, în ritm mediu anual de circa 5%, inflaţia a scăzut semnificativ şi în acest an va fi sub pagul psihologic, pentru cetăţenii români, de 10%. Am reuşit să schimbăm în bine viaţa copiilor instituţionalizaţi şi am pus capăt practicilor ilegale din domeniul adopţiilor internaţionale. Pregătim un pachet legislativ amplu în materie de protecţie a copilului, care va reglementa, în spirit european, şi acest aspect al adopţiilor. A crescut capacitatea instituţională, deşi nu pe măsura aşteptărilor. Am adoptat o serie de măsuri pentru combaterea corupţiei şi a birocraţiei, măsuri care încep să-şi facă simţite efectele pozitive. 
Parchetul Naţional Anticorupţie este o astfel de structură şi el are pe rol cazuri care privesc miniştri, parlamentari, generali şi ofiţeri superiori, magistraţi şi poliţişti, funcţionari de rang înalt ai statului, oameni de afaceri. Pregătim o lege care asociază evaziunea fiscală cu crima. În ciuda unei imagini mult îngroşate, România este departe de a fi un paradis al corupţiei, problemele ei fiind comune tuturor ţărilor aflate în tranziţie. Personal, am acţionat pentru a determina o reacţie mai puternică a statului şi a societăţii civile, convins fiind că tolerarea corupţiei erodează încrederea cetăţenilor în democraţie şi în instituţiile statului de drept. O altă problemă pe care o recunoaştem ca prioritară şi facem mari eforturi pentru a o rezolva se referă la capacitatea de absorbţie a fondurilor comunitare, care este determinată de o mai slabă capacitate administrativă a instituţiilor statului, dar şi de lipsa unor practici în domeniu din partea beneficiarilor. De aceea, avem o serie de probleme legate de absorbţia fondurilor destinate agriculturii şi dezvoltării rurale, prin intermediul agenţiei SAPARD. Aici intervine şi modul greoi în care cei interesaţi au acces la împrumuturi bancare, pentru cofinanţarea proiectelor. Ne pregătim cu toată seriozitatea pentru încheierea negocierilor de aderare, pentru introducerea cu succes a întregului aquis comunitar, pentru urmărirea permanentă a aplicării legilor, pentru creşterea capacităţii administrative până în momentul aderării efective, în 2007. Continuăm să reformăm economia, pentru a o pregăti să facă faţă cu succes cerinţelor de competitivitate de pe piaţa europeană. Vă asigur că, în ciuda acestor probleme, nimeni şi nimic nu poate pune în discuţie îndeplinirea criteriului politic de aderare. Peste nu multe zile, pe 2 aprilie a.c., România va deveni membru cu drepturi depline al Organizaţiei Atlanticului de Nord, lucru care confirmă această afirmaţie categorică a mea. Ştim că aderarea nu va rezolva automat problemele României, dar ea este o garanţie că nu vom fi singuri în efortul nostru de dezvoltare economică şi socială şi de modernizare instituţională, că nu vor mai exista “cortine de fier” sau ziduri de vize, linii de demarcaţie sau împărţiri arbitrare ale continentului european. România este o ţară matură şi responsabilă, decisă să-şi asume toate obligaţiile care decurg din calitatea sa de membru NATO şi de viitor membru al Uniunii Europene. Ştim că ne putem baza pe sprijinul partenerilor noştri europeni 
şi doresc să remarc încă o dată rolul extrem de important jucat de ţara dumneavoastră în structurarea deciziilor care privesc aderarea României, implicarea personală a domnului prim-ministru Anders Fogh Rasmussen. Vedem în aceste gesturi prieteneşti expresia bunelor relaţii româno-daneze, lucru confirmat şi de această vizită de stat în ţara dumneavoastră. Vă mulţumesc pentru atenţie. 

Distinşi participanţi, Doamnelor şi domnilor, Îmi face o deosebită plăcere să mă adresez dumneavoastră la deschiderea lucrărilor Forumului economic româno-danez, manifestare care vine să confirme interesul ambelor părţi pentru dezvoltarea şi consolidarea schimburilor economice între ţările noastre. Deşi primul acord comercial între ţările noastre a fost semnat în 1910, schimburile economice s-au dezvoltat cu adevărat în ultima parte a secolului trecut, mai ales după semnarea “Acordului de asociere între România şi comunităţile europene şi statele membre ale acestora”, intrat în vigoare la 1 februarie 1995, care a pus aceste legături în contextul mai larg al eforturilor de integrare europeană a României. Vizita pe care o întreprind în Danemarca confirmă bunele relaţii la nivel politico-diplomatic între ţara dumneavoastră şi România. Din păcate, volumul schimburilor comerciale bilaterale, de circa 120 de milioane de euro în 2003, nu ne poate mulţumi, pentru că el nu reflectă nici oportunităţile existente, nici nivelul de dezvoltare a economiilor ţărilor noastre. În plus, balanţa schimburilor este puternic dezechilibrată în defavoarea României, cu un sold negativ de circa 63 milioane de euro. Este important să analizăm cauzele acestor dezechilibre, în special modalităţile prin care produsele româneşti să pătrundă mai mult pe piaţa daneză. Ştiu că sunt o serie de probleme legate de asigurarea calităţii unor produse şi servicii româneşti, pentru a le face să corespundă cerinţelor pieţei daneze. O problemă este legată de insuficienta cunoaştere a ofertei româneşti şi în această direcţie sunt încă de făcut o serie de paşi, prin organizarea unor acţiuni de promovare, prin expoziţii specializate, care să-i pună în contact direct pe întreprinzătorii români şi danezi, în special pe cei din sectorul întreprinderilor mici şi mijlocii. Un domeniu de interes pentru România, inclusiv din perspectiva încheierii negocierilor de aderare la Uniunea Europeană, îl reprezintă agricultura şi industria alimentară, sector în care Danemarca dispune de o expertiză remarcabilă. Un alt domeniu de interes şi în care ţările noastre au deja o bună experienţă îl reprezintă “Programul de asistenţă pentru protecţia mediului”. El trebuie extins şi personal cred că se conturează tot mai bine emergenţa unei adevărate “industrii a ecologiei şi a protecţiei mediului”, cu un mare potenţial de dezvoltare. Ştiu că partea daneză a făcut o serie de observaţii privitoare la calitatea mediului de afaceri 
din România şi la nevoia unei debirocratizări a administraţiei centrale şi locale din ţara noastră. Aceste observaţii au fost luate în calcul atunci când am introdus o serie de modificări legislative şi am restructurat o serie de instituţii cu atribuţii în domeniu. Cel mai important pas în direcţia cerută de partenerii noştri externi îl reprezintă înfiinţarea “Agenţiei Române pentru Investiţii Străine” (ARIS), lucru care a avut un impact pozitiv în privinţa mărimii fluxurilor de investiţii străine directe în economia românească. ARIS este acum partenerul direct al tuturor celor care doresc să facă afaceri în România.
 Doamnelor şi domnilor, Intervenţia mea este şi o pledoarie în favoarea investiţiilor daneze în România. La sfârşitul anului trecut în România erau înregistrate circa 240 de societăţi comerciale cu capital danez, cu un capital total investit de circa 17 milioane de euro. Este puţin, dacă ţinem cont de mărimea pieţei româneşti şi de nevoile unei economii care intră, practic, în cel de-al cincilea an de creştere economică, din care ultimii patru cu o medie de creştere a PIB de circa 5%. În toţi aceşti ani, creşterea economică s-a bazat în special pe exporturi şi pe investiţii, în condiţiile păstrării echilibrelor macroeconomice, a reducerii deficitelor bugetare, care s-au situat constant sub pragul de 3% din PIB şi a reducerii permanente a inflaţiei. Deşi anul 2004 este un an electoral, ne-am propus să continuăm în ritm susţinut eforturile de reformare a economiei, în vederea încheierii cu succes a negocierilor de aderare la Uniunea Europeană până la sfârşitul acestui an, chiar dacă aceste reforme au un cost social deloc de neglijat. Dorim să finalizăm cu succes privatizările BCR, cea mai mare bancă românească, PETROM, compania petrolieră de stat, precum şi la o serie de întreprinderi publice din domeniul producţiei şi distribuţiei gazelor naturale şi energiei electrice. Ne propunem, în domeniul investiţiilor publice sau în parteneriat public-privat, să ne concentrăm eforturile în câteva domenii prioritare: autostrăzi şi modernizări de drumuri europene, reutilarea şi modernizarea căilor ferate, sectorul înaltelor tehnologii: comunicaţii mobile, Internet, industria de soft, agricultură, în special refacerea infrastructurii de irigaţii, educaţie şi sănătate, comerţ şi industrie alimentară. Aceste domenii vor cunoaşte o expansiune în anii viitori şi vă invit să investiţi în aceste domenii, pentru că ele promit să ofere profituri importante, cu atât mai mult cu cât se remarcă şi o creştere a puterii de cumpărare a românilor. Un alt argument al prezenţei dumneavoastră pe piaţa românească îl constituie viitoarea aderare la Uniunea Europeană a României, care se va petrece la 1 ianuarie 2007. La fel de importantă mi se pare şi poziţia României, în apropierea pieţelor emergente din sud-estul Europei şi din Orientul Apropiat. Închei intervenţia mea, exprimându-mi convingerea că lucrările Forumului economic româno-danez vor contribui la mai buna cunoaştere reciprocă şi vor oferi soluţii la problemele relaţiilor economice româno-daneze. Vă urez succes şi vă mulţumesc pentru 
atenţie. 

Doamnă ambasador Soknan Han Jung, Distinse participante, Doamnelor şi domnilor, Apreciez iniţiativa doamnei ambasador Soknan Han Jung, care s-a implicat în formarea şi operaţionalizarea unei “reţele de promovare a egalităţii între sexe” în România, ca parte a acţiunilor mai largi ale Organizaţiei Naţiunilor Unite şi ale PNUD la nivel global şi regional. Acţiunea domniei sale exprimă voinţa instituţiei pe care o reprezintă, de a pune în practică deciziile statelor membre, cât şi manifestarea convingerilor sale în materie de egalitate a şanselor în societate. Pentru culturi şi civilizaţii de genul celor structurate în Europa şi Statele Unite ale Americii, inclusiv în România, poate părea ciudat ca, la început de secol XXI, să vorbim încă de căi şi mijloace de promovare a femeii în politică. Pentru cei care trăiesc, însă, în societăţi în care femeile sunt puternic discriminate, atât pe criterii economice, dar şi pe criterii religioase sau de altă natură, civilizaţia occidentală, secularizată, democratică, bazată pe egalitatea şanselor, este un ideal, atunci când nu este un adversar, ca în cazul extremiştilor islamişti de genul talibanilor din Afganistan. Are însă civilizaţia occidentală caracterul de exemplaritate în tratarea femeilor ca egale în drepturi cu bărbaţii şi în promovarea lor în politică şi în spaţiul public? Cu toate progresele făcute şi cu toate rezultatele notabile, nici civilizaţia occidentală nu este scutită de o serie de atitudini, care se constituie în tot atâtea obstacole în calea unei reale rezolvări a problemei puse astăzi în discuţie. Poate că sursa acestor neîmpliniri, a eşecurilor şi a răului tratament aplicat femeilor - în zona civilizaţiei occidentale, dar şi în alte zone geografice - se află în modul în care abordăm problema, considerând că femeile nu sunt purtătoarele aceloraşi valori, aceloraşi drepturi şi obligaţii în societate şi în viaţa privată. Să nu uităm însă că ipoteza pe care s-au construit democraţiile occidentale este aceea că toţi suntem, indiferent de sex, educaţie, religie, poziţie socială, cetăţeni egali în drepturi, libertăţi şi obligaţii.
 Aşa cum discriminarea femeilor este o atitudine nedemnă de civilizaţia noastră, la fel şi programele aşa-zise de “discriminare pozitivă” pot aduce atingere demnităţii femeilor, perpetuând în continuare imaginea falsă a “inegalităţii naturale”. În viziunea mea, aceasta explică eşecul multor astfel de programe de aşa-zisă “discriminare pozitivă”. Este evident că undeva greşim, câtă vreme avem legi de combatere a discriminării, avem legi care promovează paritatea între bărbaţi şi femei în viaţa publică şi, cu toate acestea, discriminările persistă, la fel şi obstacolele în calea afirmării reale a femeilor. Greşeala constă tocmai în ignorarea cultivării, prin educaţie în primul rând, a conştiinţei faptului că suntem, aşa cum spuneam, cetăţeni, înainte de a fi bărbaţi şi femei, că avem aceleaşi drepturi şi obligaţii, că singurul criteriu de promovare în societate trebuie să îl reprezinte meritele şi calităţile personale. Acest mod de abordare poate duce la întărirea şi consolidarea funcţionării democratice a societăţii umane. Raţiuni de ordin practic ne spun că este mai productiv să medităm la ceea ce putem face pentru a promova egalitatea şanselor între femei şi bărbaţi în toate tipurile de societăţi, la nivel global. România are, din punct de vedere Constituţional, legal şi instituţional, cadrul necesar de afirmare a femeilor în viaţa publică, implicit şi în politică. Dar totodată România duce cu ea povara unei acţiuni pe cât de formale, pe atât de nocive de promovare forţată a femeilor în plan politic, în toată perioada dictaturii ceauşiste, când dogma a prevalat în faţa calităţilor şi a meritelor personale. Avem nevoie de tot mai multe femei în politică şi în general îv viaţa publică. O democraţie funcţională implică şi o bază foarte largă de recrutare a elitelor politice şi administrative. România nu-şi poate permite să excludă mai bine de jumătate din populaţie din acest proces, ascunzându-se în spatele tradiţiilor şi mentalităţilor. 
Experienţa existenţei dumneavoastră în politică şi în spaţiul public, în administraţie, în afaceri dovedeşte că acolo unde există valoare şi dorinţă de implicare, bărbaţii acceptă femeile şi le respectă. Societatea românească s-a maturizat şi începe să ia în calcul şi riscurile unei atitudini de genul “bărbatul, alegerea firească”. Refuzul abordării conflictuale, al veşnicei opoziţii bărbat-femeie este singura abordare raţională, capabilă să îmbunătăţească de o manieră semnificativă statutul femeii. Acest lucru implică dialog, toleranţă, cât şi o dezbatere publică bine structurată, care să depăşească pitorescul şi locurile comune, abordând principiile şi problemele de fond ale afirmării femeilor în politică. Mentalităţile nu se schimbă peste noapte. Cu cât vor fi mai multe femei cu cariere politice de succes, cu cât demersul lor politic va fi mai responsabil, mai bine structurat şi, mai ales, mai bine individualizat, cu atât răspunsul cetăţenilor va fi mai pozitiv în promovarea femeilor în politică. Nu cred că veţi reuşi imitând bărbaţii şi privind realităţile prin prisma unei identităţi care nu vă este proprie, ci aducând acel plus care vine din modul dumneavoastră de a gândi şi de a vă raporta la sus-pomenitele realităţi. Bogăţia unei societăţi vine din diversitatea ei, nu din uniformitate. Sunt sigur că astfel de acţiuni, ca aceasta la care participăm, vor avea impactul necesar doar dacă vor trece dincolo de nivelul unor dezbateri în cerc restrâns. Există atât de multe oportunităţi de implicare a femeilor în viaţa publică şi în politică, nevalorificate din cauza lipsei unor factori de coagulare, de iniţiativă sau de decizie. Încurajând femeile să-şi asume responsabilităţi în spaţiul public şi în politică, putem rezolva de o manieră satisfăcătoare şi un alt obiectiv important: reforma clasei politice. Ca bărbat îmi este greu să dau sfaturi femeilor. Ca cetăţean, am prezentat câteva gânduri, care sunt rezultatul unei vieţi petrecute în spaţiul public şi în politică. Ele constituie o privire sinceră şi deschisă asupra unei probleme importante pentru viitorul societăţii româneşti: asigurarea egalităţii şanselor pentru toţi cetăţenii români, într-o lume în care se caută mai degrabă privilegiile de către aceia care-şi construiesc identităţi particulare, refuzând astfel datoriile care le revin ca cetăţeni egali în faţa legilor şi a Constituţiei. Permiteţi-mi cu aceste câteva gânduri, să vă urez succes în demersurile dumneavoastră de a promova în România o cultură 
a egalităţii femeilor cu bărbaţii, care să le permită femeilor să joace rolul pe care îl merită în viaţa politică şi aceasta nu numai în beneficiul lor, ci şi în beneficiul societăţii în general. Vă mulţumesc pentru atenţie. 

Domnilor miniştri, Doamnelor şi Domnilor, Evoluţia ascendentă a relaţiilor economice, comerciale şi culturale dintre România şi Israel demonstrează că Statul Israel se numără printre partenerii importanţi ai României. Oamenii de afaceri din ţările noastre sunt vechi parteneri de cooperare. În România există 2566 societăţi mixte, cu un capital social subscris de 28.4 milioane USD. Cu această sumă, Israelul se află pe locul 14 în ierarhia investitorilor străini, dar considerăm că semnarea acordului de liber schimb între ţările noastre şi intrarea României în NATO şi UE va intensifica schimburile economice şi va atrage importanţi investitori israelieni în România. Între România şi Israel s-au realizat numeroase proiecte de cooperare, în domenii cum ar fi: telecomunicaţii, aviaţie, electronică, construcţii, industria alimentară, industria militară şi altele. Mai există însă posibilităţi nefructificate în sectoare ca agricultura, infrastructura, ştiinţa şi tehnologia etc. Impulsionarea raporturilor economice româno-israeliene şi realizarea de investiţii româneşti în Israel reprezintă un obiectiv reciproc avantajos. Nivelul schimburilor bilaterale la 30 decembrie 2003 era de 212 milioane USD, cu posibilităţi mari de creştere. Mărfurile cu ponderea cea mai importantă în schimburile bilaterale sunt: produse minerale, produse metalurgice, maşini şi aparate, produse ale industriei chimice, produse din lemn, echipamente de transport, materiale textile, îngrăşăminte chimice etc. O colaborare importantă este concretizată şi în domeniul IT&C, prin numeroase proiecte comune. Se preconizează intensificarea legăturilor economice şi comerciale în domenii ca transferul de know-how, parcurile tehnologice, protecţia mediului înconjurător. Succesele obţinute de-a lungul anilor în plan economic şi comercial între cele două ţări se datorează şi cadrului juridic al relaţiilor economice bilaterale, reglementat de cele 20 de acorduri şi convenţii de cooperare pe domenii de activitate, semnate între Guvernul României şi Guvernul Statului Israel. Dintre acestea menţionez pe cele principale: Acordul de Comerţ Liber, Acordul pentru promovarea şi protejarea reciprocă a investiţiilor, Convenţia privind evitarea dublei impuneri şi a evaziunii fiscale etc. O contribuţie substanţială la dezvoltarea relaţiilor de afaceri dintre cele două comunităţi şi-au adus-o şi organismele bilaterale de promovare a comerţului, respectiv Camera de Comerţ şi Industrie România-Israel, înfiinţată în anul 1990 şi 
Consiliul de Afaceri Româno-Israelian, constituit în anul 2001, care au parteneri similari în Israel. România şi Israelul au devenit destinaţii atractive pentru oamenii de afaceri din cele două ţări. O dovadă în acest sens este şi Expoziţia Internaţională “Hi-Tech Israel 2004”, organizată de curând în România şi unde au expus ultimele noutăţi tehnologice peste 20 de firme israeliene din domeniul IT&C. Cu acest prilej au fost lansate serviciile comerciale ale satelitului israelian AMOS 2 pentru România. Consider vizita noastră şi acest Forum al Oamenilor de Afaceri din cele două ţări, ca şi cel ce a avut loc în Bucureşti nu demult, cu prilejul vizitei în România a Excelenţei Sale domnul viceprim-ministru Ehud Olmert, prilejuri benefice pentru cunoaşterea reciprocă, pentru descoperirea de noi oportunităţi - în vederea dezvoltării şi diversificării cooperării economice, reciproc avantajoase ambelor noastre ţări. Vă mulţumesc pentru atenţie! 

Înalt Prea Sfinţiile Voastre, Onorată asistenţă, Invitat să particip la aniversarea a 200 de ani de la înfiinţarea Episcopiei Romano-Catolice de Satu Mare, am ţinut să fiu prezent personal la acest moment important al vieţii noastre ecleziastice, şi să vă adresez cu acest prilej, dumneavoastră şi tuturor credincioşilor Bisericii Catolice din Episcopia de Satu Mare şi din România, cele mai sincere felicitări. Odată cu aşezarea în Transilvania, alături de români, a maghiarilor şi germanilor saxoni de confesiune romano-catolică, s-au creat fundamentele şi canalele de legătură cu Europa occidentală medievală. Catolicismul transilvan, maghiar şi săsesc, a lăsat urme adânci de civilizaţie şi cultură, goticul transilvan devenind un capitol distinct al goticului european, la rândul lor români au avut şansa de a da creştinătăţii apusene catolice o personalitate de talia lui Nicolaus Olahus. El este întâiul umanist român şi totodată primat al bisericii catolice din Ungaria habsburgică şi, într-un anumit grad, salvatorul catolicismului maghiar, în perioada când Transilvania devenea, într-un timp record, spaţiu al Reformei lutherane şi calvine. Timp de peste un secol şi jumătate ponderea confesiunii catolice şi a Bisericii Romano-Catolice în arcul intracarpatic a cedat pasul diferitelor confesiuni generate de Reformă, cu care românii au avut relaţii ce au oscilat funcţie de conjuncturi; în final, bilanţul a fost adoptarea ideii revoluţionare a practicării slujbelor în limba poporului, ceea ce pentru Biserica Ortodoxă a însemnat trecerea de la limba slavonă la cea română. Catolicismul va reveni în forţă odată cu trecerea principatului autonom al Transilvaniei sub stăpânirea Imperiului Habsburgic, după pacea de la Karlowitz, din 26 ianuarie 1699. Dar, de data aceasta, el a cucerit o parte din populaţia românească pentru formula unirii cu Roma, în schimbul unor privilegii prevăzute de cele două Diplome leopoldine, din 1699 şi 1701, care pun bazele a ceea ce va fi, pentru mai bine de trei secole de atunci încoace Biserica Greco-Catolică, cu un rol atât de important în evoluţia culturală şi a conştiinţei naţionale a întregului popor român în epoca renaşterii sale moderne. S-a creat astfel o adevărată şi fecundă sinteză între Ortodoxie şi Catolicism pe pământul Transilvaniei, după ce arhitecţii lui Ştefan cel Mare creaseră una prin stilul moldovenesc al ilustrului voievod. 
S-a dovedit cât de benefică poate fi în destinul românesc deschiderea spre toate modalităţile de rodire a mesajului evanghelic, şi noi am fost, astfel, primul popor din Europa care a respirat cu ambii plămâni, ca să reiau celebra definiţie a Sanctităţii Sale Papa Ioan Paul al II-lea, care a spus că Europa respiră cu doi plămâni: Catolicismul şi Ortodoxia. Tocmai de aceea, prezenţa şi lucrarea dumneavoastră în România de azi are o importanţă deosebită în realizarea aspiraţiilor noastre spre statutul de ţară reintrată pe făgaşul adevăratelor sale tradiţii şi conştientă de partea ce-i revine în edificarea unei Europe unite, care să fie, în primul rând, aceea a unei spiritualităţi europene, a unui suflet european. Înfiinţarea episcopiei de Satu Mare cu două secole în urmă, ocazionată de aşezarea în Transilvania a şvabilor, a contribuit esenţial la readucerea catolicismului în această zonă de confluenţă etnică. Întemeierea diecezei sătmărene la 23 martie 1804, de către Francisc I, împărat al Austriei şi rege apostolic al Ungariei, iar apoi recunoaşterea ei prin Bula Papală emisă la 9 august de Papa Pius al VII-lea, s-a petrecut într-o Transilvanie din care Biserica Greco-Catolică, începând cu Inocenţiu Micu-Klein, făcuse epicentrul renaşterii naţionale moderne a întregii românimi. Crezul Şcolii Ardelene, întemeiat pe operele umaniştilor moldoveni şi munteni, ridicat la altitudinea ştiinţei moderne prin frecventarea şcolilor şi bibliotecilor Romei şi Vienei, transformase iobăgimea română într-o naţiune conştientă de sine şi hotărâtă să-şi cucerească un viitor, ce se va realiza la 1 Decembrie 1918. Contribuţia Bisericii Romano-Catolice din Transilvania la configurarea acestei civilizaţii şi culturi multietnice, care a conferit spaţiului intracarpatic caracterul unei Europe în miniatură, unui veritabil laborator al Europei viitoare, se cere mult mai bine cunoscută de toţi cetăţenii ţării noastre. 
Nu mă îndoiesc că veţi folosi în acest spirit şi sărbătoarea aniversară de astăzi. Ca şi Biserica Greco-Catolică, dumneavoastră sunteţi într-un fel interfaţa noastră spre Apus. Nu aş vrea să omit din cuvântul meu importanta activitate pe care o desfăşuraţi în sfera asistenţei sociale. În acest sens, este demn de reţinut că, în colaborare cu Organizaţia Caritas, dar şi cu sprijinul financiar al Statului Român, au fost realizate aici, la Satu Mare, o serie de proiecte remarcabile în domeniul învăţământului, al sănătăţii sau al protecţiei copiilor cu handicap, iar programele de asistenţă au fost accesibile oricărei persoane aflate în dificultate, indiferent de naţionalitate sau religie. Doresc să subliniez climatul foarte bun în care are loc această aniversare şi care defineşte ansamblul relaţiilor dintre locuitorii acestor meleaguri. Sunt convins că respectul şi recunoaşterea reciprocă, înţelepciunea, toleranţa şi încrederea sunt valorile pe care se va baza şi în viitor convieţuirea dumneavoastră aici. Români, maghiari şi germani, suntem legaţi de realităţi istorice complexe şi împărtăşim aspiraţia de a trăi împreună într-o Europă unită, paşnică şi prosperă. Vă asigur, încă o dată, de întreaga mea consideraţie şi apreciere, dorindu-vă tuturor sănătate, pace, multe împliniri, bucurie şi prosperitate! 