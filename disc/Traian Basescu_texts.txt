La mulţi ani, România! La mulţi ani, Bucureşti! La mulţi ani, oameni buni! De fiecare dată, în noaptea magică a Anului Nou, în gândurile noastre apare o dorinţă. Dorinţa mea este o Românie care să reuşească, o Românie în care fiecare copil, fiecare femeie, fiecare bărbat să trăiască mai bine, o Românie în care noi toţi să fim uniţi, să fim solidari, să fim puternici. De Anul Nou, vă doresc sănătate, vă doresc să fiţi puternici, vă doresc să aveţi încredere în voi, vă doresc să aveţi convingerea că în fruntea ţării se află un om, un Preşedinte care vă iubeşte, pentru că a plecat dintre voi. Vreau să ştiţi că aveţi un Preşedinte puternic, un preşedinte capabil să vă reprezinte, un Preşedinte care-i iubeşte pe cei 22 de milioane de români, plus cei 6 milioane aflaţi peste tot în lume. Noi suntem o naţiune puternică, o naţiune mândră, o naţiune care trebuie respectată. În următorii ani, împreună, vom face istorie; împreună, vom face paşii pentru a intra în clubul select al ţărilor Uniunii Europene. Şi vreau să ştiţi că nu ni se face un favor. Este dreptul nostru, al poporului român, să fim parte a Europei moderne, parte a Europei civilizate. 3, 2, 1, La mulţi ani! La mulţi ani, România! Dumnezeu să binecuvânteze România! Să trăiţi bine!

Domnule prim ministru, Doamnelor şi domnilor miniştri, Vă felicit pentru înalta responsabilitate pe care v-aţi asumat-o de a fi membri ai Guvernului României. Înainte de a fi o onoare, este o responsabilitate. Începând de astăzi, aţi dobândit putere, iar puterea este însoţită întotdeauna de responsabilitate, de multe ori chiar mai mare decât puterea. Până astăzi, în mine, aţi avut un prieten. Începând de astăzi, ne aşezăm fiecare pe rolul constituţional pe care ni-l dă Constituţia României şi pe care ni l-a dat poporul român. Dumneavoastră trebuie să lucraţi ca o instituţie destinată să modernizeze România. Eu am obligaţia să reprezint poporul român în fiecare zi, în fiecare moment, în faţa instituţiilor statului, inclusiv în faţa Guvernului României. Vreau să înţelegeţi că de astăzi nu mai suntem împreună. De astăzi, avem misiuni diferite, de astăzi, eu sunt cel care va urmări cu atenţie activitatea Guvernului şi sunt cel care vă va atenţiona de fiecare dată atunci când ieşim, în primul rând, din programul pe care ieri, prin votul Parlamentului, vi l-aţi asumat. Sunt gata să lucrez cot la cot cu Guvernul, cu primul ministru, pentru realizarea obiectivelor, dar, în nici un caz, nu voi fi Preşedintele care se va confunda cu Guvernul. Aveţi toată responsabilitatea îndeplinirii programului care ieri a fost votat de Parlamentul României, aveţi toată responsabilitatea modernizării României, aveţi toată responsabilitatea creşterii nivelului de trai al fiecărui român. Aveţi responsabilitate majoră să diminuaţi nivelul de sărăcie şi, în acelaşi timp, aveţi o responsabilitate ce nu poate fi cuantificată pentru generaţia tânără, generaţia care trebuie să considere că România este ţara care le oferă şanse, ţara care oferă şanse generaţiei care astăzi nu ştie dacă aici este locul în care se poate realiza sau nu. O menţiune specială fac pentru ministrul Justiţiei. Îi mulţumesc doamnei Monica Macovei că a acceptat să fie membră a Guvernului României, dânsa fiind un om neangajat politic. Am dorit ca prin desemnarea ei în funcţia de Ministru al Justiţiei să dăm Justiţiei un semnal de neangajare politică. Eu cred că Justiţia trebuie să înţeleagă că, începând de astăzi, nu mai este o anexă a politicienilor, ci este în slujba legii. Vreau să mulţumesc în încheierea discursului meu scurt, primului ministru, Călin Popescu Tăriceanu, om care a reuşit într-un interval foarte scurt să îşi realizeze o majoritate care să-i permită trecerea prin Parlament a Guvernului. Îl asigur pe domnul 
Călin Popescu Tăriceanu că dincolo de a fi ceea ce mă obligă Constituţia, un reprezentant al poporului în faţa instituţiilor statului, voi fi gata oricând să colaborez, cu forţa Instituţiei Prezidenţiale, pentru atingerea obiectivelor pe care Guvernul şi le-a propus. În acelaşi timp, domnule prim ministru, vă garantez că voi fi necruţător cu orice act de corupţie care ar duce până la nivelul Guvernului. Voi fi un Preşedinte care va respecta punct cu punct angajamentele din campanie şi toate instituţiile care se află în coordonarea CSAT-ului, vor fi instituţii care vor lucra pentru aceste obiective prin hotărâri ale CSAT. Vă mulţumesc mult pentru reuşita dumneavoastră, vă felicit pentru ceea ce v-aţi angajat că veţi face şi vă asigur că în Instituţia Prezidenţială veţi avea un partener pentru realizarea obiectivelor, dar un partener care va fi tot timpul în serviciul celor 22 milioane de români. Vă mulţumesc mult.

Domnule prim-ministru, Domnule ministru al afacerilor externe, Doamnelor şi domnilor ambasadori, Doamnelor şi domnilor, Domnule decan, Doresc să vă adresez mulţumiri pentru urările dumneavoastră şi pentru cuvintele pline de generozitate şi prietenie la adresa poporului român. Sunt gânduri pe care le apreciem în mod deosebit acum, la începutul unui an de care ne leagă foarte multe speranţe. Primele gânduri pe care aş dori să le transmit se referă însă la aceste zile de grea încercare pentru milioane de oameni din Asia de sud-est. Doresc să exprim încă o dată solidaritatea şi întreaga compasiune a poporului român cu populaţia ţărilor grav afectate de catastrofa provocată de cutremurul din 26 decembrie. După cum se ştie, România participă la acţiunea fără precedent a comunităţii internaţionale de solidaritate cu populaţia sinistrată prin sprijin umanitar, în limita posibilităţilor sale. Ne-am declarat, de asemenea, disponibilitatea de a participa la procesul de reconstrucţie din aceste ţări. Este adevărat că am încheiat un an marcat de violenţă, război, suferinţă. Dar a fost şi un an istoric pentru Europa, un an în care s-a deschis calea împlinirii visului unităţii Europei celor 27, un an în care a fost semnat Tratatul Constituţional. A fost şi anul în care Consiliul European din decembrie a consemnat încheierea negocierilor de aderare ale României şi Bulgariei. Doamnelor şi domnilor, 2005 este un an decisiv pentru reuşita proiectului României moderne. Uniunea Europeană are şi va avea o contribuţie crucială la dezvoltarea României, la prosperitatea şi bunăstarea cetăţenilor săi, iar sprijinul primit până acum din partea Uniunii este fără precedent în istoria României. Avem un calendar precis al integrării, care prevede semnarea Tratatului de Aderare în aprilie 2005 şi aderarea efectivă la 1 ianuarie 2007. După semnarea Tratatului, România va participa ca observator implicat la toate activităţile Uniunii, inclusiv în Parlamentul European. In acest sens, prioritatea noastră pentru 2005 - 2006 este îndeplinirea în totalitate a angajamentelor asumate în timpul negocierilor de aderare şi realizarea exemplară a reformelor de profunzime. Ne aflăm în etapa unei monitorizări deosebit de severe din partea Comisiei Europene iar spre sfârşitul acestui an se vor evalua progresele înregistrate. Atunci când m-am angajat în cursa prezidenţială am ştiut că va fi o perioadă dificilă, de muncă neobosită, pentru a readuce rigoarea în pregătirea aderării şi pentru a pune ordine în 
acest şantier al modernizării societăţii, a economiei româneşti. Aşa cum am mai declarat, nu putem să vorbim de integrare cu demnitate în Uniunea Europeană fără să rezolvăm problemele majore ale României: corupţia şi sărăcia. Mi-am propus sa fiu un preşedinte care traduce vorbele în fapte. Sunt hotărât să cer instituţiilor statului acţiune şi eficienţă în combaterea corupţiei, în asigurarea libertăţii presei, în continuarea reformei justiţiei. Am anunţat deja că la prima şedinţă a Consiliului Suprem de Apărare a Ţării vom adopta decizia de a declara acest flagel ca risc la adresa securităţii naţionale şi vom acţiona împotriva lui cu maximă intransigenţă. Reformele pe care le vom parcurge în acest an multe dintre ele extrem de dure - servesc intereselor modernizării societăţii şi economiei noastre. Nimeni nu are de câstigat prin aderarea unei Românii nepregătite în Uniunea Europeană. Ţinta noastră până la urmă va fi transformarea efortului integrării europene în efecte vizibile asupra nivelului de trai al fiecărui român. Dorim o Românie puternică într-o Europă puternică. Vă promit, doamnelor şi domnilor ambasadori, că reuniunea de An Nou pe care o vom avea în ianuarie 2007 ne va da prilejul să sărbătorim împreună o reuşită de calitate, consacrarea aderării efective a României la structurile europene. Acest angajament îl asum, în primul rând, faţă de cei 22 de milioane de cetăţeni ai României. Doamnelor şi domnilor, In actuala construcţie europeană, România îşi asumă sarcina asigurării 
unei părţi extinse a frontierei externe a Uniunii, cu convingerea că avem energia, creativitatea şi capacitatea de a fi un factor de stabilitate şi de echilibru între şi în cadrul regiunii Mării Negre şi a Balcanilor de Vest, zone de maximă importanţă strategica regională. Europa secolului 21 nu poate să mai aibă zone gri de instabilitate, sub-dezvoltare sau deficit democratic. Este timpul ca şi problematica regiunii extinse a Mării Negre să fie inclusă pe agenda euro-atlantică. Doresc ca Romania să devină un pilon de primă linie care să atragă interesul economic al partenerilor occidentali spre proiectele de infrastructură, energie, comunicaţii, comerţ din această zonă. Succesul acestei campanii va depinde de creşterea stabilităţii în regiune, de întărirea încrederii în climatul de investiţii de aici. Evoluţiile pozitive din Georgia şi, recent, din Ucraina, ne dau speranţe că acest efort merită asumat. Vom colabora pragmatic cu partenerii din regiune, în funcţie de specificul strategic al fiecăruia, cu Turcia, Bulgaria, Georgia, cu ţările din vecinătatea estică slavă şi din Caucaz. Ne vom baza pe experienţa acumulată în relaţiile de bună vecinătate şi în cooperările în Sud-Estul Europei. Această expertiză trebuie să accelereze repoziţionarea României pe harta strategică a bazinului pontic folosind noi punţi de cooperare pe nişele politice, economice şi de securitate. Evoluţia României în rezonanţă deplină cu Uniunea Europeană, are nevoie de toate marile referinţe ale proiectului european. Acesta este sensul în care înţelegem să includem dialogul strategic, direct şi onest, cu SUA şi relaţia specială cu Marea Britanie. O relaţie transatlantică puternică este reperul contribuţiei României, ca membră NATO la promovarea valorilor democratice, a stabilităţi şi securităţii în relaţia cu zonele învecinate. Contribuim consistent la misiunile sub egida Uniunii Europene şi ne-am asumat implicarea noastră în zonele fierbinţi, alături de aliaţii noştri. Vom fi parteneri activi la construcţia unei Europe cu o apărare credibilă, care să contribuie la întărirea NATO. Acesta va fi şi mesajul nostru la Summitul NATO de la Bruxelles din 22 februarie. Doamnelor şi domnilor, Prin consolidarea relaţiilor noastre în plan regional dorim să atragem o susţinere europeană mai solidă pentru proiectele de infrastructură de pe coridoarele de transport pan-europene ce traversează ţara noastră, IV, VII şi IX. Acesta nu este doar un interes românesc. Este în interesul Europei, al Europei 
Unite, să aibă legături eficiente între vestul şi estul său. Este în interesul Europei Centrale să fie conectată de Dunăre şi Marea Neagră la economia ţărilor din vecinătatea estică şi din Asia. Este în interesul nostru, al tuturor europenilor, să deschidem căi de acces rapide între economiile noastre de la Marea Baltică şi Marea Neagră, sau între vest şi pieţele din est, prin autostrăzi moderne pe coridoarele pan-europene IV şi IX. De aceea consider că investiţiile europene în aceste infrastructuri complexe au o importanţă strategică pentru viitoarea Uniune Europeană. Consider importantă implicarea în astfel de proiecte şi a partenerilor de pe alte continente, ţinând seama de cadrul competitiv ce trebuie respectat. Doamnelor si domnilor, Perspectiva europeană a Balcanilor de Vest poate deveni vectorul unei schimbări de destin istoric pentru toate statele din zonă, cu implicaţii fără precedent pentru proiectul european şi euro-atlantic. Balcanii de Vest rămân o sursă de temeri, dar şi de speranţe. Scenariul optimist nu poate deveni realitate fără sprijinirea aspiraţiilor europene şi a politicii „uşilor deschise” în perspectiva integrării euro-atlantice a întregii regiuni. Acesta este mesajul pe care dorim să îl transmitem şi cu ocazia Summit-ul Procesului de Cooperare în Sud-Estul Europei - SEECP, pe care îl vom găzdui la Bucureşti, în cursul lunii aprilie. In acelaşi timp, perspectiva de integrare europeana a Turciei demonstreaza că şi Europa este pregătită să accepte diversitatea 
ca pe o stare fireasca a oricarei comunitati. Vrem să contribuim în mod hotărâtor la succesul politicilor de vecinătate şi la ancorarea europeană a Republicii Moldova, Serbiei şi Muntenegrului, Ucrainei şi Georgiei avand convingerea că astfel va fi asigurată stabilitatea democratică şi participarea solidară la prosperitatea Europei. Doamnelor şi domnilor, Relaţia cu Republica Moldova va fi o prioritate a mandatului meu de preşedinte al României. Viitorul european al Republicii Moldova trebuie asumat ca o obligaţie morală a întregii societăţi româneşti. Identitatea de limbă, cultură şi tradiţii este darul istoriei. Protejarea acestei identităţi este, însă, datoria noastră. Nu vom conteni să sprijinim reaşezarea Republicii Moldova în cursul firesc de dezvoltare legat de Uniunea Europeană şi vom continua susţinerea stabilităţii sale economice şi sociale. Obiectivul nostru este ca, pe baza politicilor europene de vecinătate şi a unei relaţii bilaterale privilegiate să stabilim un parteneriat european între ţările noastre. Aşa cum am mai declarat, vom promova consecvent respectarea angajamentelor OSCE asumate la Istanbul privind Transnistria şi vom sprijini implicarea sporită a Uniunii Europene, alături de Statele Unite, în rezolvarea acestei surse de instabilitate la graniţa estică a României şi a Europei instituţionale. Doamnelor şi domnilor, Relaţia strategică la nivel de parteneriat cu SUA este un reper esenţial şi privilegiat al politicii externe a României. Anticipez un dialog intens cu presedintele Bush in ideea ca parteneriatul cu Statele Unite constituie un instrument eficace pentru sprijinirea reformelor noastre interne în plan politic, economic, militar şi administrativ. Cooperăm cu Statele Unite în toate dosarele importante, în spiritul valorilor democratice comune. Viziunea strategică a relaţiei româno-americane se va regăsi accentuat şi distinct în cooperarea pentru proiectele destinate zonei Mării Negre extinse. America ştie că poate conta pe contribuţia românească în campania globală împotriva terorismului. Contribuim alături de partenerii noştri la eforturile comunităţii internaţionale pentru consolidarea securităţii, stabilităţii şi reconstrucţiei în ariile fierbinţi ale acestei campanii. Suntem interesaţi de concretizarea în plan bilateral a proiectelor strategice care implică direct România ca membră NATO dar vom urmări cu acelaşi interes extinderea relaţiilor economice cu Statele Unite la nivelul unui parteneriat privilegiat. Acesta trebuie 
să însemne comerţ cât mai consistent şi echilibrat, investiţii americane solide şi de anvergură, inclusiv în domeniile tehnologice de vârf-pentru care avem în România un excelent potenţial de implicare în rândul tinerilor. Concomitent, relaţiile de parteneriat cu statele europene constituie piatra de temelie a succesului integrării noastre europene. Vom miza, in continuare, pe relatia speciala cu Marea Britanie, unde voi face prima vizita oficiala la sfarsitul acestei luni, si pe intelegerea Franţei, de care ne leaga mai mult decat o traditie istorica sau un context geopolitic, si care, alaturi de Germania, a reprezentat motorul integrarii europene a Romaniei. Experienţa şi sprijinul Italiei, Spaniei, Olandei, Belgiei şi Poloniei, alaturi de cea a tuturor statelor membre sunt deosebit de valoroase pentru reuşita unei aderări de calitate a României. O prioritate a mandatului meu va fi dezvoltarea unor relaţii exemplare de bună vecinătate având ca reper dialogul cu Ungaria. In ceea ce priveste relaţia cu vecinul nostru la sud de Dunare, Bulgaria, împreună vom putea face auzită vocea Europei de sud-est în NATO şi UE. Doresc să salut şi în acest cadru victoria Preşedintelui Iuşcenko şi sper ca această victorie să însemne stabilizarea democratică a Ucrainei şi crearea premiselor pentru o relaţie de parteneriat european în spiritul bunei vecinătăţi. Aşteptăm ca noile autorităţi de la Kiev să răspundă cu soluţii europene ofertelor de cooperare ale României şi vom utiliza orice ocazie 
pentru a ne exprima deschiderea pentru relaţii mai apropiate cu Kievul în spiritul convergenţei euro-atlantice. Ne propunem să dezvoltăm un dialog politic util, pragmatic si eficient cu Federaţia Rusă, pe care ne-o dorim ca partener stabil în plan economic şi regional. Am convingerea că putem recupera rapid timpul pierdut şi potenţialul de cooperare în proiecte de infrastructură, de transport, magistrale energetice, în regiunea Mării Negre şi în zonele adiacente. Prioritatea în plan economic rămâne însă ameliorarea marelui dezechilibru al balanţei comerciale. Doamnelor şi domnilor, Considerăm că România poate aduce ca valoare adăugată Consiliului Europei şi OSCE-ului experienţa proprie în domeniul minorităţilor, al drepturilor omului şi al dialogului inter-confesional. Suntem ferm hotarati să protejăm identitatea tuturor minorităţilor care convieţuiesc pe teritoriul ţării noastre, precizând ca, din punctul nostru de vedere, enclavizarea pe criterii etnice este de neconceput. Săptămâna viitoare voi participa la ceremoniile comemorative de la Auschwitz, la marcarea celor 60 de ani care au trecut de la eliberarea lagărelor naziste. În acest context, vreau să spun răspicat că voi fi intransigent cu orice fel de manifestare extremistă, xenofobă sau anti-semită şi că nu voi tolera ca România să mai fie asociată cu gesturi de această natură. Voi susţine activitatea Comisiei Internaţionale de Studiere a Holocaustului şi o prezenţă serioasă a ţării noastre în Grupul internaţional de reflecţie pentru Holocaust. Actele de reparaţie morală la adresa comunităţii evreieşti şi iniţiativele în domeniul educaţiei vor confirma sinceritatea abordării româneşti în rezolvarea problemelor trecutului. Ne-am propus, de asemenea, să susţinem mai atent proiecte care să ofere şanse reale de muncă, de educaţie, cetăţenilor din comunităţile roma şi vrem ca reuşitele noastre să devină exemplu de conduită în Europa. Doamnelor şi domnilor, Pentru România, regiunea Asia-Pacific este următoarea bornă a cursei sale diplomatice, ca element cheie în arhitectura geopolitică internaţională, care oferă oportunităţi neexplorate pentru afirmarea unui nou profil internaţional ţării noastre. România va dezvolta relaţii de parteneriat amplu, de colaborare cu China si Japonia. Avem în vedere cointeresarea unor mari companii din ţări din regiune să participe la amenajarea şi utilizarea facilităţilor pe care le oferă portul maritim Constanţa şi Canalul Dunăre-Marea Neagră, ca punct nodal de legătură între 
Europa şi Asia. Participarea noastră la Expoziţia mondială de la Aichi, din Japonia, va oferi un bun prilej de promovare a potenţialului economic, tehnic ştiinţific şi cultural al României şi de afirmare a importanţei economice a României pentru partenerii din Asia-Pacific. India şi Republica Coreea vor fi în continuare în atenţia noastră. În zona Orientului Apropiat şi în Africa, ne propunem să îmbinăm în mod pragmatic promovarea intereselor noastre economice cu îndeplinirea obiectivelor de politică externă ale Uniunii Europene, inclusiv în proiecte de sprijinire a dezvoltării. Experienţa regională a României în Sud-Estul Europei, implicarea în proiectele de stabilizare şi bună vecinătate constituie un portofoliu valoros pe care îl vom împărtăşi cu toată prietenia partenerilor noştri din Afganistan, Irak si Orientul Apropiat. Vom încuraja implicarea organizaţiilor neguvernamentale din România în astfel de proiecte. Am salutat rezultatul încurajator al alegerilor pentru preşedinţia Autorităţii Naţionale Palestiniene, care ne îndeamnă pe toţi să avem încredere că înţelepciunea şi spiritul civic sunt posibile. Avem încredere că autorităţile Statului Israel şi noile autorităţi palestiniene se vor pregăti pentru un dialog constructiv în procesul de pace. Israelul este un partener special pentru care avem toată deschiderea de cooperare pragmatică în plan politic şi economic. Suntem participanţi la eforturile internaţionale pentru stabilizarea şi reconstrucţia Irakului şi ne vom 
îndeplini angajamentele asumate alături de partenerii noştri de coaliţie. Alegerile de la 30 ianuarie trebuie să reprezinte un moment de evoluţie decisivă pentru poporul irakian şi susţinem ca aceste alegeri să însemne confirmarea integrităţii, suveranităţii şi începutul stabilităţii democratice a acestei ţări. Vom stabili parteneriate cât mai practice cu ţări vecine Irakului pentru proiectele de reconstrucţie şi relansare economică. Ne reafirmăm deplina deschidere pentru a dezvolta relaţii active cu ţările din America Latină, pe baze pragmatice, cu finalizarea unor proiecte economice concrete, împreună cu parteneri din Uniunea Europeană. Doamnelor şi domnilor, Anul 2005 trebuie să marcheze o etapă decisivă pentru pace şi multilateralism. Ca membru nepermanent în Consiliului de Securitate al ONU, România îşi propune o prestaţie coerentă, care să reflecte profilul de partener responsabil şi predictibil. Vom milita pentru consolidarea unui nou consens asupra securităţii globale, fiind convinşi de meritele pe care multilateralismul eficient îl are pentru soluţii durabile şi cu susţinere robustă. Tragedia recentă din Pacific ne îndeamnă la acţiune şi decizie bazate pe lecţiile desprinse privind acţiunea solidară la nivel global. Îmi exprim susţinerea pentru propunerea preşedintelui Chirac de a se crea în cadrul Naţiunilor Unite o forţă umanitară de reacţie rapidă, capabilă să acţioneze la nivel global, bazată pe capacităţi regionale specifice. Doamnelor şi domnilor, Am cerut diplomaţiei noastre să pună întotdeauna interesele cetăţenilor români în centrul politicii noastre externe, ca reper fundamental al acţiunii sale. De aceea, vom avea mai mare grijă de soarta românilor aflaţi la muncă sau studii în străinătate. Este necesar să reuşim încheierea de acorduri privind reglementarea migraţiei forţei de muncă şi a unor acorduri privind securitatea socială. În acelaşi timp, însă, ne asumăm datoria de a descuraja migraţia ilegală, de a securiza frontierele şi de a educa cetăţenii români asupra consecinţelor deciziei de a emigra. Avem o responsabilitate de a aplica fără fisură politicile comune europene în domeniul Justiţiei şi Afacerilor Interne şi voi veghea pentru ca angajamentele luate să fie îndeplinite exemplar. De asemenea, vom acorda sprijin asociaţiilor din comunităţile româneşti pentru promovarea valorilor şi culturii noastre. De altfel, voi cere o atentă inventariere şi acţiune coordonată pentru punerea în lumină a patrimoniul românesc din străinătate şi pentru 
o prezenţă culturală activă şi de calitate. Aş vrea să facem tot ce este necesar pentru a consolida ataşamentul românilor de pese hotare pentru ţara lor de obârşie. Aportul intelectual al societăţii civile va juca un rol esenţial în acţiunea de politică externă a României. Parteneriatele cu societatea civilă vor constitui garanţia comunicării cu opinia publică, a creşterii gradului de informare, şi a obţinerii sprijinului populaţiei pentru iniţiativele de politică externă, în primul rând pentru integrarea europeană. Doamnelor şi domnilor ambasadori, începem un an diplomatic faţă de care aşteptările României sunt deosebit de ambiţioase. Reuşitele nostre vor depinde în primul rând de seriozitatea muncii de aici, din ţară, dar vor depinde şi de eficienţa cooperării cu fiecare dintre ţările pe care le reprezentaţi. Vă suntem recunoscători pentru eforturile dumneavoastră de a deschide căi productive de cooperare către aceste ţări. Suntem recunoscători partenerilor noştri europeni pentru consistenţa asistenţei acordate în vederea aderării. Vă rog să transmiteţi mesajul nostru de respect şi de prietenie în capitalele dumneavoastră, alături de urările de prosperitate, pace şi progres cetăţenilor pe care îi reprezentaţi. Vă urez dumneavoastră, familiilor şi colaboratorilor dumneavoastră să aveţi un an rodnic şi mult succes. Vă mulţumesc. 

Astăzi, 20 ianuarie 2005, aducem un pios omagiu celor care, începând cu anul 1941, au pierit în acţiunile de exterminare, pentru singura vină de a fi fost evrei. Pogromul declanşat de legionari în 1941, la Bucureşti, în care au pierit 120 de conaţionali evrei, reprezintă doar o etapă din şirul de evenimente ale căror victime au fost oameni obişnuiţi, cu vieţi obişnuite, aruncaţi în vârtejul istoriei şi ucişi în urma unor acţiuni cărora nimeni nu le va putea găsi vreodată vreo justificare. Etnocentrismul, care în epoca modernă a reprezentat una din modalităţile prin care ţările din Sud-Estul Europei şi-au construit identităţile naţionale, este şi astăzi o tentaţie pentru orice societate aflată la răscruce. Şi nu este întâmplător că lipsa unui spirit civic dezvoltat este concomitentă, uneori, cu dezvoltarea unui sentiment xenofob din ce în ce mai accentuat. România nu mai este o societate aflată la răscruce. Alegerea ei pentru valorice democratice este evidentă şi nu mai există cale de întoarcere. Nu putem decât să susţinem acele voci, atitudini, acţiuni care vor conduce la cristalizarea unui spirit civic care să manifeste intoleranţă faţă de intoleranţă, care să promoveze ideea conform căreia oamenii pot fi judecaţi în funcţie de ceea ce fac şi nu în funcţie de moştenirea lor genetică şi culturală. Consider că este cu atât mai necesar, în aceste circumstanţe, exerciţiul dialogului, din care toată lumea are de câştigat şi care poate contribui la evitarea oricăror limitări şi închistări. Un fenomen de dimensiunile şi tragismul Holocaustului nu poate şi nu trebuie uitat. Unul din obiectivele mandatului meu va fi acela de a combate orice manifestări xenofobe şi anti-semite, de a reaminti că au fost momente când respectul pentru celălalt a rămas o lozincă lipsită de orice conţinut concret. Consider că a spune ce s-a întâmplat, în trecut, semenilor noştri evrei, este o datorie pe care o avem faţă de cei care au trăit acele vremuri, faţă de tinerii acestei ţări, care trebuie să poarte un mesaj comun al co-existenţei şi al interferenţelor culturale. Din acest motiv, consider că rolul procesului educaţional este covârşitor. Cred că este novoie ca în şcolile şi universităţile româneşti subiectul Holocaust să fie din ce în ce mai prezent, pentru ca greşelile trecutului să nu se mai repete. Amintirea Holocaustului nu trebuie să fie un demers pentru o singură zi. S-a vorbit de multe ori de pericolul alienării, de cel al rupturii de rădăcini, considerate ca fiind un preţ 
mult prea mare pe care omul contemporan trebuie să îl plătească. Dintr-o perspecivă a discursurilor despre alteritate, oricare dintre noi avem nevoie nu numai de sentimentul că venim de undeva, că avem un trecut, dar şi de un „celălalt” care ne este egal, pentru a ne descoperi pe noi înşine ca subiecţi autonomi, independenţi. Tinerii care astăzi se formează ca personalităţi distincte, trebuie să ştie care le este trecutul, de unde vin, pentru a şti încotro să se îndrepte. Contez pe sprijnul unor instituţii ca Memoriul Yad VA Shem de la Ierusalim şi Muzeul Holocaustului de la Washington, pentru a consolida, împreună, acest proces de formare a tinerilor, în lumina respectului pentru adevăr şi valorile morale. Folosesc acest context pentru a saluta orice colaborare cu instituţii, centre de cercetare, organizaţii evreieşti sau fundaţii care ne pot ajuta să demarăm, pe mai departe, astfel de activităţi. Cred că un astfel de demers este cu atât mai binevenit într-o ţară care reprezintă un spaţiu unic de confluenţe sefarde şi ashkenaze, fapt care îi conferă un profil special printre ţările care s-au bucurat, de-a lungul timpului, de prezenţa etnicilor evrei. Ne putem lăuda cu o moştenire evreiască originală, care şi-a pus amprenta în mod semnificativ asupra culturii şi civilizaţiei româneşti. Aş putea spune că şi din datorie pentru marile nume, nu numai ale comunităţii evreieşti, ci ale întregului popor român, trebuie să restabilim adevărul şi să-l facem, prin toate mijlocacele care 
ne sunt la îndemână, cunoscut semenilor noştri. Din acest motiv, cred că aplicarea recomandărilor Comisiei Internaţionale pentru Studierea Holocaustului reprezintă un pas esenţial în această direcţie. Am convingerea că progresele extraordinare pe care România le-a făcut până acum în domeniul cercetării, educaţiei şi comemorării Holocaustului, vor continua şi în viitor. Închei folosind frumoasele cuvinte ale rugăciunii tradiţionale NIZKORI (SĂ NE AMINTIM).

Încep prin a vă spune, bine v-am găsit. Vreau să ştiţi, ca să nu existe nici un dubiu, eu am cerut domnului ministru Vasile Blaga convocarea în actuala formulă a cadrelor cu responsabilităţi în minister şi în teritoriu. Vreau să ştiţi că nu vreau să vă ţin un discurs. În acelaşi timp, vreau să aflaţi de la mine ce aşteaptă Preşedintele României de la dumneavoastră. Plecând de la premisa că dumneavoastră faceţi parte din sistemul de securitate naţională a României, ministerul dumneavoastră şi activitatea sa vor sta continuu în atenţia mea. Şi aceasta din mai multe motive. În primul rând, aştept măsuri de descentralizare, deci de creştere a autonomiei locale. Nu este permis să ne scriem doar în legi, în hotărâri de Guvern, cuvântul „descentralizare” iar în realitate, în administraţia locală, atribuţiunile celor aleşi să devină tot mai puţine iar ei tot mai desconsideraţi de cei care sunt legaţi de funcţii care ţin direct de minister. Nu vreau să dau exemple. Ar fi penibil pentru cei care acţionează pe teritoriul Bucureştiului. Dar vreau să ştiţi că una dintre misiunile principale pe care le aveţi este să serviţi comunitatea. Şi nu să vă situaţi deasupra ei, numai pentru că aveţi subordonare la minister. Descentralizarea este singura soluţie de democratizare reală a vieţii sociale şi economice în România. O voi susţine şi eu, o va susţine şi Guvernul cu toată forţa. Va trebui ca fiecare comunitate mai mare sau mai mică să-şi poată decide drumul pe care se angajează, să poată să utilizeze resursele după nevoile ei şi nu după nevoi dictate de la Bucureşti. Priorităţile şi le stabileşte comunitatea şi nu altcineva. Şi orice instituţie care funcţionează pe teritoriul administrativ al unei comunităţi are obligaţia să o susţină, şi, mai ales, să o respecte. Va trebui să înţelegeţi, şi mă refer aici în primul rând la Poliţie şi la Jandarmerie, că cei aleşi trebuie sprijiniţi să-şi îndeplinească mandatul. În ultimii ani, am ajuns să întoarcem cu picioarele în sus democraţia. Cei aleşi „cu atribuţiuni şi autoritate tot mai mică, iar cei tot mai numiţi” tot mai puternici în relaţiile cu structurile alese democratic. Acest raport va trebui rapid inversat. Pentru că aici avem şi Agenţia Naţională a Funcţionarilor Publici, ca om care are deja experienţa administraţiei locale, vă cer să investiţi în continuare, şi mult mai mult, în pregătirea funcţionarilor. Avem încă funcţionari publici mult prea slab pregătiţi pentru ce se aşteaptă de la ei. Ştiu problema salarizării, probabil 
în perioada următoare efectele măsurilor de reducere a fiscalităţii se vor simţi şi vom avea în vedere tot timpul că un funcţionar trebuie plătit acceptabil, pentru a fi şi performant. Dar în momentul de faţă, în ceea ce priveşte funcţionarul public, sunt lacune majore de pregătire. Din punct de vedere al Poliţiei şi Jandarmeriei, aş spune că sunt cele două structuri care au crescut continuu şi acest lucru nu-l vedem numai la televizor, îl vedem şi-n viaţa de zi cu zi. Eu le mulţumesc acelora care prin activitatea lor au făcut ca aceste două instituţii să devină tot mai eficiente şi, paradoxal, tot mai apropiate de oameni. Şi apropiate de oameni, nu pentru că jandarmul sau poliţistul se află pe stradă, ci pentru că vin în sprijinul nevoilor comunităţii atunci când acest lucru li se cere sau atunci când este nevoie de ei. O astfel de politică va trebui extinsă şi în alte zone de activitate ale Ministerului Administraţiei şi Internelor. Numai aşa veţi deveni îndrăgiţi. Cât timp veţi fi departe de nevoile comunităţii, veţi fi departe şi de simpatia acesteia; şi până la urmă, poliţistul trebuie nu numai respectat, el trebuie şi iubit. Am observat din raport, fac o observaţie poate puţin acidă, am rugămintea să mergeţi în arhive, am aflat că anul acesta numărul de cazuri de încălcări ale legii s-a diminuat cu 12% faţă de anul trecut; dacă luaţi rapoartele pe ultimii zece ani, s-ar putea să constataţi că în zece ani s-au redus cu vreo 150% cazurile de infracţionalitate. Haideţi 
să ieşim din festival, suntem într-un moment al adevărului şi tipul de raport festivist nu poate funcţiona, pentru că ne amăgim pe noi. Cea mai exactă realitate, dincolo de rapoartele frumoase, o vedeţi la populaţie şi o vedeţi în rapoartele oficiale despre România ale oficialilor străini. Ne confruntăm cu un export extraordinar de infractori peste frontierele ţării, ceea ce înseamnă că, undeva nu ne facem treaba. Ori dumneavoastră ori alte organisme ale statului, dar în principal acest minister, nu-şi face treaba şi nu este capabil să oprească emigraţia ilegală a infractorilor. 50% din infracţiunile comise de imigranţii ilegali în Franţa, sunt comise de imigranţi români. Probabil n-aţi ştiut, dar e bine să ştiţi. Şi acest nivel de infracţionalitate al imigranţilor ilegali din România este foarte ridicat în toate ţările. De unde trag o concluzie elementară: nu ne protejăm suficient frontiera de traficul ilegal peste frontieră al celor care deja sunt cunoscuţi cu antecedente penale în România, sunt în evidenţele dumneavoastră, or acest lucru este nepermis. Orice discuţie cu demnitari străini, din ţările europene în mod deosebit, începe cu imigraţia ilegală a infractorilor. Că dacă ar emigra poeţi, artişti, pictori, nu s-ar supăra nimeni pe noi. Dar emigraţia e masivă la infractori. Or acest lucru este un punct extrem de important în judecarea României, dacă este sau nu este admisă în Uniunea Europeană. Dumneavoastră aveţi o misiune extrem de importantă. Sper ca suplimentările de efective care trebuie făcute la Poliţia de Frontieră în următorii patru ani, să primească prioritate de la Guvern pentru anul 2005 şi 2006, în aşa fel încât să reuşim să stăvilim emigraţia infractorilor, pentru că despre ei vorbim. Oamenii care nu au nimic de ascuns trec legal, prin frontieră. Este logic şi există o singură explicaţie: toţi cei care trec ilegal frontiera o trec pentru că dacă ar încerca să o treacă legal ar fi opriţi de autorităţile române. Avem o emigraţie ilegală mult prea ridicată şi ea este materializată în general în oameni cu antecedente, oameni cu probleme. Or, acest fenomen trebuie stăvilit şi vă cer acest lucru. Aş vrea să venim într-o altă zonă. Am auzit în raport şi vedem toţi la televizor succesele pe care Poliţia le are, ba în capturarea clanului Boierică, ba a Cămătarilor, ba a Duduienilor şi multe alte clanuri. Domnilor poliţişti, nimeni nu poate fi convins că aceste clanuri nu au ajuns să devină clanuri mafiote fără protecţia unor poliţişti. Şi, mai sus, 
nu ar fi ajuns să aibă influenţă fără protecţia unor oameni politici. Nu poate să se dezvolte un clan de asemenea dimensiuni dacă poliţia nu închide ochii. Eu nu suspectez şi nu acuz toţi oamenii din poliţie. Dar vreau ca investigaţiile, şi asta vă cer, să meargă până la capăt. Dacă vă veţi limita să-i arătaţi la televizor pe Duduieni, pe Cămătari, fără să vă curăţaţi neghina din sistem, vor apărea alţi Duduieni şi alţi Cămătari. Pentru că li se va permite; şi pentru cine are dubii, dacă suntem cumva în faţa unor oameni neinformaţi, eu vă invit să vedeţi noaptea în Bucureşti, cum se protejează cuiburile de prostituţie, cum se protejează” sunt şi într-o parte şi în alta - zonele unde se distribuie droguri şi vi-i arăt eu pe cei care fac asta, dacă nu-i ştiţi. Puneţi capăt acestui mod de a lucra al Poliţiei. Am convingerea că dacă Poliţia îşi face treaba, începem să obţinem acea performanţă şi acel standard de stat civilizat. Aveţi şefi cu autoritate, sau sunteţi şefi cu autoritate, uitaţi-vă puţin şi la poliţistul din stradă, uitaţi-vă la cel care, într-un fel sau altul, este părtaş la infracţiuni care se produc la fiecare colţ de stradă aproape, în unele zone. Acolo este un poliţist care nu-şi face treaba sau care a devenit parte a sistemului. Şi vă spune asta un om care a stat mult prea multe nopţi pe străzile oraşului, ca să nu înţeleagă ce se întâmplă. Venind însă la efortul principal pe care eu îl cer poliţiei, şefilor din poliţie, acesta este legat, în afară de combaterea 
emigraţiei ilegale, de marea corupţie. Domnilor poliţişti, este bine să-i prindem pe funcţionarii publici în flagrant, este bine să-i dăm la televizor; şi ei sunt corupţi. Dar din ţara asta se fură zeci de milioane de dolari pe lună. Aceasta este marea corupţie, corupţia care este legată de oamenii din zona economică şi oamenii politici. Multe dintre aceste dosare sunt în sertarele dumneavoastră, la multe nu aţi avut curaj să mergeţi înainte, pentru că aţi avut un stop politic. În calitatea pe care o am, vreau să vă garantez că nu va mai exista intervenţie politică. Vă cer un singur lucru: faceţi-vă treaba. Serviţi-vă meseria şi ţara. Asta aveţi dumneavoastră de făcut, nu de servit vreun partid sau vreun personaj politic. Aici sunt şi prefecţii. Le cer clar, vreau să ştie că orice intervenţie în favoarea vreunui politician, fie el al puterii sau al opoziţiei, le va fi fatală. Orice om politic care îndrăzneşte să pună mâna pe telefon, să sune un poliţist şi să-i spună „mai lasă dosarul acela”, imediat ce aflu despre o asemenea situaţie, o voi face publică. Vreau să aveţi confortul că nu vi se cere decât un singur lucru: să vă faceţi meseria de poliţişti, să apăraţi interesele unei naţiuni şi nu ale unui partid, să apăraţi interesele celor din banii cărora sunteţi plătiţi şi nu ale acelora care, eventual, v-au pus pe funcţii. Până la urmă, să apăraţi interesele ţării. Asta este ceea ce vă cer. Vă asigur că nu va exista nici un fel de ingerinţă a politicului în treaba poliţistului care face investigaţia. Ştiu că aveţi probleme în relaţiile cu alte instituţii. Mâine voi fi la Consiliul Superior al Magistraturii. Intenţionez, săptămâna viitoare, să am o discuţie la Parchetul de pe lângă înalta Curte de Casaţie şi Justiţie şi la Parchetul Naţional Anticorupţie. Va trebui ca aceste instituţii să lucreze mână în mână pentru a stăvili corupţia înaltă. Am văzut că în niciun raport nu există curajul să se vorbească de corupţie la nivel înalt. Ne oprim maximum la directori şi dacă sunt cumva indezirabili pe la partid. Mergeţi, oameni buni, până la capăt. Faceţi din Poliţia Română un stâlp de control al legalităţii în toată societatea. Eu acest lucru vi-l cer. Vă asigur că nu se vor lua niciodată măsuri împotriva unui poliţist care îşi face treaba, împotriva unui poliţist care pune pe masa procurorului un dosar şi-i spune: „domnule procuror l-am documentat, este ministrul x”. Foarte bine. Sunt atâţia miniştri infractori nu numai în România, ci şi în alte ţări ale lumii. 
Numai că la noi nu se află de ei, sau dacă se află, se află când sunt în opoziţie. Şi atunci la limită. Haideţi să ne facem treaba de poliţişti. Nu vreau să fac din dumneavoastră o sperietoare şi nu vreau să fiţi o sperietoare. Dar vreau să fiţi respectaţi pentru că apăraţi legea. Şi vreau să aveţi garanţia Preşedintelui României că nu va exista ingerinţă politică în activitatea dumneavoastră. Aş vrea să nu mai auzim de oraşe sau judeţe mafiotizate. Dumneavoastră cum credeţi că ascult bilanţurile acestea, când ştim foarte bine ce e în Teleorman, la Constanţa, şi prin Vrancea, prin Bacău şi prin multe alte judeţe. Şi să nu credeţi că au câştigat alegerile nişte naivi. Daţi înapoi judeţele, cetăţenilor din judeţe. Nu le mai lăsaţi în mâna unor familii, pentru că asta au ajuns să fie, nişte familii locale care administrează un judeţ ca pe moşia proprie. Ştiţi foarte bine că s-a ajuns cu influenţele până la a se scoate acte normative în favoarea unor grupări sau ale altora, până la a se emite legi, în favoarea unei grupări din economie sau a alteia, protejată politic. Acţionaţi împotriva acestui sistem mafiot care a ajuns să afecteze structurile statului. Este bine ca toţi să ştiţi, că la prima şedinţă a Consiliului Suprem de Apărare a Ţării, la care va participa şi domnul ministru Blaga, problema corupţiei la nivel înalt va fi introdusă în Strategia de apărare a ţării, ca o ameninţare la adresa siguranţei naţionale. Marea majoritate a instituţiilor statului sunt profund afectate 
de corupţia la nivel înalt. Din acest motiv, Consiliul Suprem de Apărare a Ţării va trata corupţia ca pe o ameninţare la adresa siguranţei naţionale. Ea generează sărăcie, lipsă de resurse pentru rezolvarea problemelor sociale şi aceasta implică fracturi în societate, generate de sărăcia profundă a unor categorii sociale. Or, atunci când lipsa de resurse ajunge să afecteze categorii sociale, să genereze fracturi în societate, ea devine clar o ameninţare la adresa siguranţei naţionale. Domnilor poliţişti, şi dumneavoastră şi eu avem un jurământ faţă de Ţară. Vă cer să vi-l respectaţi. Vă cer să înţelegeţi, că nu sunteţi în slujba unei puteri politice, a unui preşedinte ori a unui guvern, sau a nu ştiu cărui demnitar local. Sunteţi în slujba naţiunii şi eu vă cer să vă respectaţi şi jurământul pe care l-aţi depus, şi regulamentele interne pe care le aveţi. Aş încheia încercând să vă dau o stare de confort, nu numai prin garanţia că nu se vor mai face presiuni politice. Sigur, intuiţi foarte bine, la vârful ministerului vor fi schimbări. Nu se vor materializa însă foarte rapid în teritoriu. Eu am propus şi domnului prim-ministru şi ministrului administraţiei şi internelor, să aşteptăm câteva luni să vedem reacţia sistemului la neimplicarea politică. Ştiu că mulţi dintre dumneavoastră, mi-aduc aminte şi ne-aducem aminte toţi, la nivelul inspectorilor şefi, ai şefilor de poliţie municipale, umblau cohorte la Bucureşti să spună: „noi îl susţinem şef de poliţie pe X sau pe Y”. Nu se va întâmpla acest lucru în 2005. Vă cer însă un singur lucru. Faceţi-vă treaba de poliţişti în slujba legii, a poporului român şi a nevoii acute de reducere a corupţiei la nivel înalt. Când vorbesc de nivel înalt, nu mă refer numai la politicienii care se află la nivel naţional, ci mă refer şi la potentaţii locali. Care înseamnă tot corupţie la nivel înalt. Eu vă mulţumesc mult şi vă asigur că am mare încredere în capacitatea acestui minister de a răspunde nevoilor ţării, în primul rând.

În primul rând, mulţumesc celor care au avut iniţiativa declanşării acestei campanii. Vă pot spune că am acceptat cu sufletul deschis şi cu un profund sentiment de solidaritate ca Instituţia Prezidenţială să patroneze această acţiune umanitară. Cred că românii pot demonstra acum că le pasă de suferinţele altora. Cred că este un moment în care putem arăta că cel mai importantă valoare a planetei este omul, indiferent care îi este religia, rasa, gândurile şi opţiunile culturale. Cred că avem obligaţia, ca români, să probăm, în primul rând, că ne iubim semenii, oriunde s-ar afla în lume. Am convingerea că poporul român, dincolo de a fi un popor puternic si generos, este un popor capabil de solidaritate faţă de oameni, indiferent unde s-ar afla ei. Drama asiatică, generată de cutremurul din Sumatra, care a făcut ca natura să-şi arate puterea, dacă vreţi, în raport cu omul, este, până la urmă o dramă pe care o putem stinge doar cu solidaritate. Fac un apel în primul rând la românii cu posibilităţi, la firme, la toţi cei care, într-un fel sau altul, pot contribui la atenuarea dramei semenilor noştri din Asia. Mulţumesc mult celor care vor participa la această acţiune umanitară, acţiune care nu va avea nici o emblemă comercială. Este doar semnul românilor de dragoste şi solidaritate cu oameni din alte zone ale globului, care sunt în necaz. Vă mulţumesc mult. Vă rog să-mi permiteţi să fiu primul donator în această acţiune umanitară.

Bună ziua, în primul rând, membrilor C.S.M.! Doamnelor si domnilor Magistraţi, Stimaţi invitaţi, Sunt aici în primul rând în calitatea constituţională pe care o am. Voi fi unul din participanţii la sedintele C.S.M. În perioada urmatoare în mod deosebit pâna cand vom reuşi sa cream nu numai impresia dar şi sentimentul bazat pe realitate ca justitia în Romania începe să devină independentă Vă marturisesc că nu am fost pregatit pentru un mesaj public, voiam o discuţie ochi în ochi cu membrii C.S.M. ceea ce se va şi întampla pană la urmă pentru că după ce voi termina de spus ce am de spus public, vreau să ramân numai cu membrii C.S.M. in sală. Aş vrea să nu existe dubii asupra mesajului pe care vreau sa-l transmit şi în calitate de persoană care prezidează şedinţele C.S.M. atunci cand particip la ele. Eu nu am deci calitate de invitat la dumneavoastră pentru că am un atribut constituţional. Ceea ce stiţi dumneavoastră ştiu şi si viceversa - România se mai poate impiedica in procesul de aderare la uniunea europeana de doua lucruri: de corupţie şi de nefuncţionarea justiţiei. Celelalte sunt măsuri administrative care se iau cu usurinţă şi sunt convins că aici guvernul işi va face treaba. Marea noastra problema este capacitatea de a convinge ca in sfarsit avem o justitie independenta. N-as spune ca suntem sub cele mai bune auspicii din acest punct de vedere, plecand de la premisa reala ca foarte multi membrii ai C.S.M.-ului au fost criticati la momentul alegerii in aceasta structura extrem de importanta. As mai spune foarte deschis un lucru: uitandu-ma in cv-urile membrilor C.S.M. constatam ca aici s-a transferat o parte importanta din puterea deja existenta in sistemul de justitie. Adica doi sau trei membri ai C.S.M.-ului sunt si sefi ai unor instante sau ai unor institutii. Este un lucru real si asta poate crea de la bun inceput o unda de suspiciune asupra modului de comportament al C.S.M.-ului in ansamblul lui. Nu este o exceptie prezenta in C.S.M. a sefilor de instanta ci este aproape o regula. Deci cei care administreaza acum importante instante sunt si cei care administreaza justitia in ansamblul ei. Poate nu-i rau poate era mai bine sa aratam altfel ca structura dar suntem in fata unei realitati si va marturisesc foarte sincer ca a existat tentatia politica sa se blocheze la Senat de catre majoritate votul pentru C.S.M. Este bine sa stiti pana la urma ca intr-o consultare am ajuns la concluzia ca aceasta structura trebuie sa plece. A fost un cec in alb de la 
majoritatea parlamentara si va rog sa-l tratati ca atare. Voi respinge orice discutie aici, ca sunt oamenii fostei puteri sau oamenii noii puteri. Discursul meu si credinta mea vor fi intodeauna ca aici sunt oamenii justitiei a unei puteri im stat definita chiar, desi cu usoara ambiguitate, ca o putere separata in stat. As vrea ca alegerile pe care le veti face astazi sa se apropie foarte mult de ceea ce in constructia guvernului si a executivului am incercat sa facem sa fie un semnal de depolitizare. Din acest motiv am preferat sa nu fie un om politic ministru al justitiei, din acest motiv consilierul prezidential pentru justitie nu este un fost om politic. Nu va dau sfaturi, va spun doar ca ne-ar face forte bine ca cel pe care-l veti desemna in functia de presedinte sa nu poata fi contestat ca ar fi avut sau are partipriuri politice. Ar ajuta foarte mult. Va trebui, in calitate de administratori ai justitiei pina la urma, pentru ca asta a devenit C.S.M.-ul, sa gasiti formulele de crestere a vitezei deciziilor in justitie. Sunt pre multe procese care se tergiverseaza. Sunt un om care a trecut prin furcile justitiei si stiu foarte bine cand intri in proceduri si una din parti vrea sa faca sa nu se judece ei bine nu se judeca trei ani. Mai ales pentru situatiile de coruptie va trebui sa gasiti o formula de judecare imediata, rapida, pentru ca ceea ce se numeste coruptia la nivel inalt este cea care afecteaza profund nu numai imaginea ci si realitatile sociale si economice din 
Romania. Dincolo de justitie si coruptie, daca ati observat, o mare problema o reprezinta pentru Romania problematica legata de concurenta pe piata care ar trebui sa fie libera. Or viteza suficienta, in mod deosebit in procesele care se adreseaza conflictelor comerciale sau litigiilor comerciale, va fi de asemenea extrem de importanta pentru ca investitorii, fie ei romani sau straini, au nevoie sa aiba incredere ca justitia ii fereste de abuzurile administratiei. Aveti un rol inimaginabil de mare pentru credibilitatea Romaniei in procesul de integrare, in incercarea ei de a se integra in timp util, adica la 1 ianuarie 2007. Ieri am avut o discutie cu toti sefii politiei la nivel central si la nivel teritorial. Aici responsabilitatile se muta de la unii la altii. Ei spun ca sunt extrem de activi in lupta impotriva coruptiei dar dau de procurori si judecatori care nu rezolva rapid dosarele. Dumneavoastra spuneti, si sunt convins ca de multe ori pe buna dreptate, ca dosarele nu sunt intocmite cum trebuie. Avem insa o alta mare realitate si anume ca, de multe ori, in toate structurile, de la politie procuratura pina la judecator, a intervenit influenta politica. As vrea, daca este posibil, sa aveti incredere ca aveti un presedinte care va garanteaza libertatea si non-interventia politicului. Voi fi un adversar neimpacat al oricarui politician care intervine in lantul justitiei, plecand de la politistul investigator pina la magistrat, pana la judecatorul care rosteste sentinta. Va garantez ca prin atributiunile constitutionale nu voi accepta nici un fel de joc politic, adica ne emiterea decretului pentru ca un judecator sa promoveze sau sa se transfere - sau stiu eu ce nevoi ale justitiei sunt - pentru ca a intervenit nu stiu ce presedinte de partid sau nu stiu ce politician. Va garantez ca singurul meu criteriu va fi ceea ce faceti dumneavoastra, respectiv recomandarea sau solicitarea C.S-M.-ului si cv-ul care trebuie sa fie totdeauna in spate. Am primit destule solicitari de emitere a unor decrete legate de nominalizarea unor judecatori si am refuzat sa le semnez pâna când nu vad in spate un cv. Si poate vor fi trecute in cv si cazurile in care respectivul judecator s-a pronuntat. Macar sa stiu pentru ce semnez decretul. Nu plecati de la premisa ca presedintele Romaniei semneaza la intamplare. Presedintele Romaniei, cand semneaza un decret, vrea sa-l semneze in cunostinta de cauza. Din acest motiv sunt cateva solicitari transmise de domnul Lupascu. Am transmis 
prin doamna Renate Weber ca vreau sa stiu pentru ce semnez decretul, ca vreau sa stiu cine este judecatorul pentru care semnez. Si voi mentine aceasta practica. Va garantez ca in mine aveti un prieten si un sustinator fara rezerve atata timp cat C.S.M.-ul va administra justitia in favoarea justitiei si nu a oamenilor politici si nu a intereselor de orice alta natura. Va garantez ca voi fi cel mai puternic sustinator al dumneavoastra. Nu voi ezita sa ma asez intre dumneavoastra pentru a va proteja independenta si toata clasa politica sau gruparile aflate la putere sau gruparile aflate in opozitie daca este nevoie. Vreau sa scapati de complexul presei. Stiti foarte bine ca avem oameni influenti si oameni cu bani multi care sunt capabili sa declanseze o campanie de presa. Faceti-va treaba in favoarea justitiei si va garantez ca, la nevoie, in calitate de presedinte al Romaniei dar si in calitate de presedinte al C.S.M.-ului atunci cand prezidez sedintele voi fi un aparator al dumneavoastra fara ezitare. Iesiti din complexul influentei politice al campaniilor impotriva unui judecator sau a unui procuror care actioneaza corect si sunt convins ca vom incepe sa avem o justitie credibila. Daca va uitati pe toate sondajele, constatam ca ordinea de neincredere este: justitie, guvern, politie. La guvern fluctueaza in primele luni. Mai intai e mai mare dupa care se prabuseste. Ajunge, ca de obicei, unde trebuie sa ajunga in orice tara. Dar as vrea ca justitia, care e o constanta in constiinta 
publica sa urce usor in incredere. Nu se va putea peste noapte, va trebui insa sa dati solutii in cateva dosare care sunt de mult asteptate de opinia publica pentru a fi rezolvate. Atat parchetele cat si judecatorii va trebui sa aveti convingerea ca nimeni nu mai intervine in actul de justitie cu presiuni politice si mai ales sa aveti convingerea ca nici un magistrat din Romania nu mai este dependent in cariera lui profesionala de influenta politica. Va multumesc mult!

Bună dimineaţa. Bine v-am găsit. Am venit la deschidere pentru că mi s-a părut important să primiţi un semnal de la preşedintele României, cu privire la interesul pe care îl avem, legat de desfăşurarea acestor cursuri. Foarte mulţi dintre dumneavoastră proveniţi din instituţii ale statului, de la partide, din structurile militare sau din structurile militarizate. Obiectivul major pe care îl urmărim este ca, în momentul de faţă, tot mai mulţi dintre cei implicaţi în decizie să înţeleagă un lucru esenţial; şi anume acela că, politica şi politica militară se îmbină în decizia politică, de multe ori în mod fundamental, iar cunoaşterea fiecărui domeniu - fie că e vorba de dezvoltări de infrastructură, de dezvoltarea structurilor militare, de capacitatea României de implicare în soluţionarea unor conflicte sau crize - sunt lucruri despre care oricare dintre funcţionarii înalţi din instituţiile statului trebuie să ştie. Mai mult decât atât, dumneavoastră, la terminarea cursurilor, ar trebui să vă explicaţi cu uşurinţă anumite decizii care se iau şi care, de multe ori, sunt ascunse sau sunt controversate, ca urmare a faptului că nu este înţeles mecanismul decizional. De foarte multe ori, o decizie politică este influenţată şi de decizia de politică militară. România nu mai este o ţară izolată, este o ţară membră NATO şi informaţiile de care trebuie să se ţină cont în luarea deciziilor sunt de foarte multe ori corelate, nu numai cu interesul României, ci şi cu interesele ţărilor membre NATO sau, adesea, cu interesele ţărilor Uniunii Europene. Angajamentele pe care România şi le-a luat, prin integrarea în structurile NATO, sunt angajamente care au făcut din noi un participant la securitatea colectivă la nivel mondial, iar obligaţia dumneavoastră este ca, la terminarea acestor cursuri, să deveniţi înalţi funcţionari sau funcţionari care înţeleg şi susţin decizii ce înglobează informaţie extrem de multă şi completă. Am convingerea că cei care vă vor preda cunoştinţe, vă vor transfera din experienţa lor, vor fi oameni care o vor face cu toată deschiderea, pentru că, altfel, n-ar exista rolul acestor cursuri şi, mai ales că, cei ce vă vor transfera informaţie vor fi cei mai autorizaţi să o facă. Vă asigur că voi cere membrilor guvernului, cei care deţin decizia strategică în fiecare domeniu pe care îl coordonează, să fie printre cei care vor face transferul de informaţie. De asemenea, cei mai valoroşi militari ai României vor fi în faţa dumneavoastră pentru a vă da informaţie. 
Eu sper să îi conving şi pe şefii serviciilor secrete de faptul că ceea ce fac ei nu e atât de secret, în multe din paliere, încât să nu vă poată fi transferat. Sunt convins că, la terminarea acestor cursuri, veţi fi oameni capabili să facă faţă oricărei funcţii care v-ar fi încredinţată în administraţia centrală şi de stat. Aş vrea să fiu foarte precis cu privire la serviciile de informaţii; ei fac şi lucruri extrem de secrete, dar fac şi lucruri care nu sunt atât de secrete încât să nu vă poată fi spuse dumneavoastră. De aceea, le voi cere să participe la aceste cursuri, să fie parte a structurii care vă ajută să deveniţi oameni pregătiţi şi oameni care înţeleg foarte bine decizia politico-militară, decizia politico-strategică, decizia care face ca România să meargă înainte. Pentru că nu v-aţi început cursurile, dacă în program va fi o temă legată de importanţa Mării Negre vă asigur că voi veni să o predau. Vă mulţumesc mult!

Am venit la Iaşi cu multă dragoste şi cu bucuria de a fi alături de oamenii pe care îi iubesc şi, de ce nu, alături de oamenii care mă iubesc. Am venit într-un moment în care, prin tradiţie, oamenii care mi-au fost apropiaţi au ţinut să fie de Ziua Unirii la Iaşi, şi v-aş aminti că anul trecut domnul Stolojan a fost singurul politician de rang înalt care a reuşit să ajungă, pe 24 ianuarie, la Iaşi, chiar împotriva vremii, împotriva naturii. Aş spune că Ziua Unirii este ziua în care toţi avem obligaţia să ne întoarcem la istoria noastră, la rădăcinile noastre, să privim cu mândrie în trecut şi, în acelaşi timp, cu speranţă şi hotărâre în viitor. Poate astăzi, mai mult ca oricând, vorbele spuse cu ocazia Marii Uniri sunt valabile şi rămân un reper a ceea ce avem de făcut astăzi. Spunea acum 146 de ani Kogălniceanu, adresându-se lui Cuza: „Fă ca legea să fie deasupra arbitrariului, fă ca legea să fie puternică”. Astăzi ne spune nouă Uniunea Europeană: faceţi ca legea la voi să fie puternică. Iată cât de actual este pentru noi ceea ce acum 146 de ani erau lucruri pe care oamenii politici de calibrul lui Kogălniceanu le ştiau. Şi tot acum 146 de ani a apărut povestea cu ocaua lui Cuza. Când îl prindeai cu ocaua mică, nu-i mai dădeai nici decoraţii, nu-i mai dădeai nici amnistie, nu-i mai dădeai nici iertare, îi dădeai un singur lucru: legea. Astăzi, la Iaşi, trebuie să recunoaştem că România nu are nevoie de altceva decât de respectarea legii, de semeţie, de dreptate, lucruri pe care un popor întreg le aşteaptă. Şi eu vă asigur că le vom face să funcţioneze. Dacă din 1859 încoace tot avem probleme cu ocaua mică şi cu legea, în următorii doi ani trebuie să le rezolvăm şi vă garantez că toate instituţiile statului, cu voie sau de nevoie, vor face ca legea să prevaleze în statul român. Aş mai spune că, abia întors de la Chişinău, nu pot să nu fac legătura cu ce s-a întâmplat acum 146 de ani. România şi Moldova sunt două state independente, suverane, dar care au acelaşi popor. Nici un istoric nu va reuşi să-l împartă pe Eminescu în două: o parte din Eminescu de-o parte a Prutului şi altă parte în cealaltă parte a Prutului. Nici un critic literar nu va reuşi să-l împartă pe Ion Creangă în două şi nici un istoric nu va reuşi să-l împartă pe Ştefan cel Mare. Suntem acelaşi popor, în două ţări independente, avem un drum al unirii noastre, în Europa modernă, în Uniunea Europeană. Din acest motiv, dincolo de a avea grijă de ea, România trebuie să aibă grijă de Moldova. România 
trebuie să-şi facă un steag nu numai din integrarea ei în Uniunea Europeană, ci şi din integrarea Moldovei în Uniunea Europeană. Acolo, viitorul nostru comun se va întâlni, şi pe urmă mai discutăm. Dar parte a poporului român se află dincolo de Prut, iar marele Cuza ne obligă să ne gândim şi la moldovenii de dincolo de Prut. Este un obiectiv pe care, împreună, şefii celor două state, instituţiile noastre, popoarele noastre trebuie să-l atingă. Acolo este şi locul României şi locul Republicii Moldova. Şi vă asigur că, în calitate de preşedinte al României, voi face totul ca cealaltă parte a poporului român să vină şi ea în Uniunea Europeană, acolo unde vom putea fi împreună. Avem o cultură comună, o istorie comună, un trecut comun; trebuie să avem şi un viitor comun, nu din alt motiv, ci pentru că aceasta este voinţa poporului român: să fim împreună întregi, frumoşi, puternici. Naţiunea română este o naţiune care trebuie să înceapă să fie mândră de ea. Trebuie să încetăm să mai aşteptăm ca alţii să ne spună ce avem de făcut. Noi ştim perfect ce avem de făcut. Integrarea în Uniunea Europeană se face în primul rând la noi acasă. Aici trebuie să obţinem performanţa de a fi egalii ţărilor care sunt deja în Uniunea Europeană. Eu vă asigur că unul dintre obiectivele mele majore este să coagulez naţiunea română în jurul unor mari obiective, care să ne facă puternici şi respectaţi. Nu aş vrea să ţin un discurs lung. Vă spun atât: vă mulţumesc, moldoveni, pentru ce aţi dat istoriei 
şi pentru ce veţi da viitorului României. Vă mulţumesc mult!

Eu sper ca institutiile statului sa inteleaga necesitatea luptei impotriva coruptiei la nivel inalt. Din acest motiv sau unul din subiectele principale in discutiile cu toate institutiile pe care le-am vizitat pana acum, fie ca a fost SRI, SIE, fie ca a fost Politia sau Consiliul Superior al Magistraturii, peste tot am avut acelasi mesaj principal, si anume, ca institutiile au obligatia sa puna capat coruptiei la nivel inalt. Sper ca acest lucru sa se materializeze relativ rapid, mai ales ca pentru multe din aceste institutii actele de coruptie nu sunt un secret; ele stiu foarte bine, unele chiar au participat la protejarea acestor acte de coruptie prin neimplicare, dar sunt convins ca stiu ce au de facut. Problema este daca o vor face sau nu. Eu sper ca o vor face. Avem parlament, avem majoritate parlamentara, avem legi si le vom obliga sa o faca. As vrea ca, deocamdata, actiunea mea sa se aseze in cadrul legal existent. Dar putem sa umblam la legile care sa stimuleze activitatea institutiilor statului in aceasta directie si nu voi ezita sa o fac. Categoric, da. Va marturisesc ca nu am nici un party prix si, daca la Petromidia sunt ilegalitati, ele trebuie tratate de institutiile statului cu aceeasi masura, deci cu legea, cu care sunt tratate la RAFO Onesti. Categoric, nu. Ce vorbeste presa nu este ce vorbesc si eu. Eu vorbesc de o stabilitate a serviciilor de informatii si de o schimbare a sefilor serviciilor de informatii la momentul potrivit. Nu am nominalizat nici un sef de serviciu de informatii ca va ramane sau nu va ramane. Categoric, da. Sunt un om care stie ce inseamna puterea, pana la urma. Ea trebuie exercitata cu oameni dispusi sa mearga in aceeasi directie cu tine. Eu nu am facut afirmatii legate de directorul Timofte nici ca va ramane, nici ca va fi schimbat, iar acelasi tratament l-am dat tuturor sefilor de servicii de informatii. Este un singur termen: atunci cand va fi potrivit si atunci cand va fi necesar. Nu confundati sefii de servicii de informatii, integrate deja in structurile NATO, in mod deosebit, cu directorii de intreprinderi. Aici discutam de lucruri mult mai sensibile si va asigur ca voi proceda si cu intelepciune, si cu eficienta. El vine de la sine; vine de la sine prin introducerea in strategia de securitate nationala a coruptiei la nivel inalt ca element de amenintare la adresa securitatii nationale. Si acest element exista in mod real, nu este o poveste. Din momentul introducerii coruptiei la nivel inalt in strategia de securitate 
nationala - deci despre ea vorbesc, nu despre micul functionar - din acel moment, serviciile de informatii vor trebui sa actioneze in consecinta. Stim foarte bine ca in afara tarii se transfera, pe tot felul de off shore-uri, sume extrem de importante, stim foarte bine ca in interiorul tarii sunt grupuri de tip mafiot, cu persoane reprezentate in mod individual ca fiind reusiti oameni de afaceri, dar va pot spune ca, in spatele acestor imagini televizate, de multe ori se ascund oameni profund corupti. Este un caz formidabil, care, de vreo trei ani, isi incaseaza comisioane de la toate marile contracte guvernamentale. Acum se inghesuie sa-si recupereze niste comisioane importante de la un contract de informatica in unul din ministere. Acest om nu a realizat ca au fost alegeri in Romania, lui i se pare ca totul merge inainte. Si, ca el, multi altii au inceput sa faca invitatii noilor ministri la vanatoare, in conditiile in care ei nu sunt vanatori, tot pescuitori de comisioane si traficanti de influenta la nivelul guvernului. Nesansa lor este ca sunt binecunoscuti de institutiile statului. Problema este daca institutiile statului vor actiona in timp util. Nu, ca presedinte, nu pot sa spun pe cine sa ia politia. In luna februarie. Este limpede ca Marea Britanie si-a asumat responsabilitatea unui lider in sprijinirea Administratiei actuale, dar va pot spune ca la fel de eficiente in a sprijini, cu specialisti, in lupta anticoruptie sunt si guvernele Frantei, Spaniei, Germaniei 
- toate aceste guverne au facut oferte, in momentul de fata, sa ne asiste cu specialisti pentru a lupta eficient impotriva coruptiei. Spre exemplu, noi avem mari dificultati in urmarirea banilor trimisi pe off shore-uri in strainatate. Avem nevoie de asistenta in aceasta directie si toate statele care au potential sa ne ajute sa stiti ca sunt dispuse sa o faca. Total deschisi. Multi dintre analistii nostri sunt inghetati in propaganda facuta pe politica externa de guvernarea anterioara si nu vad decat ori unul ca Mircea Geoana mergand numai la Bruxelles ori numai la Washington. Eu va asigur ca Uniunea Europeana si in mod egal si NATO au nevoie de o Romanie consolidata la frontiera orientala a celor doua structuri, fie ca este vorba de Uniunea Europeana, fie ca este vorba de NATO. Romania va avea o contributie cu atat mai mare si va fi un partener cu atat mai puternic in NATO si in Uniunea Europeana, cu cat, prin politica ei externa, va reusi, daca vreti, sa exporte democratie, altfel spus, bune relatii, colaborare, apropiere de structurile din care noi deja facem parte a tarilor din zona Marii Negre. Ma refer aici la Moldova, Ucraina, Georgia, Azerbaidjan, Armenia, tari extrem de importante in zona Marii Negre. Cu cat Romania va avea relatii mai bune si va fi un partener, o tara a carei diplomatie este prezenta in aceste tari si consolideaza bunele relatii cu tari vecine frontierelor NATO si ale Uniunii Europene, cu atat Romania va fi un partener mai important in NATO si in Uniunea Europeana. Or, in momentul de fata, tarile care au o prioritate la Marea Neagra sunt Statele Unite si aliatul lor constant, Marea Britanie. Aici nu trebuie data o interpretare, ca am vorbit de aceasta axa; axa, daca va uitati pe harta, trece peste Uniunea Europeana, nu este nici o problema - de la Londra pana la Bucuresti treci peste toate tarile Uniunii Europene. Deci nu discutam de excludere, ci discutam de tarile interesate, tarile care au vazut in Marea Neagra nu numai o zona de conflicte „inghetate”, care exista, o zona in care sunt tari in curs de transformare democratica, dar, in acelasi timp, Marea Neagra - si va invit sa va uitati pe harta - este o zona de intersectie a trei extrem de importante regiuni: Orientul Apropiat, tarile fostei Uniuni Sovietice si Uniunea Europeana, care incepe de la frontiera noastra. Aici se intersecteaza interesele acestor zone geostrategice. Mie mi se pare ca Romania trebuie sa joace rolul in interiorul Uniunii Europene si in interiorul NATO 
ca o tara tot mai consistenta, daca vreti, o tara care poate fi consultata si nu doar anuntata despre deciziile luate, in masura in care noi reusim sa fim un factor relativ important la Marea Neagra, in masura in care diplomatia noastra reuseste sa stabileasca relatii foarte bune si relatii de incredere cu tari precum Georgia, Azerbaidjanul, Armenia, Ucraina, Moldova. De ce nu? Este o consolidare implicita prin propriile noastre relatii externe, ceea ce nu inseamna ca Romania are dreptul sa neglijeze importanta procesului de integrare. Dar eu vreau ca mandatul meu sa insemne o contributie suplimentara la consolidarea importantei Romaniei exact in Uniunea Europeana si in NATO. Or, a fi influent la Marea Neagra, alaturi de Turcia si Bulgaria, aliatii nostri din NATO, mi se pare important. Adrian Nastase are deformarile lui, pe care nu o sa i le schimbe nimeni. Dar este clar ca diplomatia trebuie facuta si in tari mai dificile, pentru ca ele pot aduce contributii la consolidarea pozitiei Romaniei exact in structurile in care ne dorim sa fim. Iar eu propun sa nu fim doar, ci sa fim importanti in structurile euroatlantice din care facem sau vrem sa facem parte. In principiu, eu nu colaborez cu nici un partid, doar ma consult, cel mult, in limite constitutionale, cu partidele. Colaboratorul meu este guvernul, institutia cu care colaborez. Faptul ca a decis sa ramana la guvernare este o decizie asupra careia PUR a fost complet liber sa opteze. Deci colaborarea mea directa este cu institutiile 
statului, iar cu partidele, doar ma consult in limite constitutionale. Administratia este administratie. In momentul in care guvernul nu si-ar mai putea indeplini programul cu care a castigat alegerile. In acel moment, daca indeplinirea programului de catre guvern va fi periclitata de abordarile diferite din interiorul coalitiei la guvernare, vor trebui declansate alegeri anticipate. Indiferent cand. Povestea aceasta cu „daca facem anticipate nu stiu ce ni se intampla”. Este un mecanism democratic. Constitutia Romaniei este etichetata ca fiind o Constitutie moderna, care corespunde standardelor de democratie, iar anticipatele sunt parte a sistemului democratic. Este absolut anormal sa te plangi de anticipate, cand esti in fata realitatii ca echilibrul generat de votul din alegerile legislative nu mai permite impingerea unui program de guvernare aprobat si de parlament inainte. Or, o astfel de actiune nu ar afecta cu nimic credibilitatea Romaniei, pentru ca nu se pune problema unei tari care nu ar avea guvern in perioada pregatirii alegerilor anticipate, a campaniei alegerilor la anticipate. Dimpotriva, ar avea un guvern capabil sa emita ordonante, ordonante de urgenta, deci guvernul si-ar vedea foarte bine de treaba. Dar, repet, esential este sa constatam ca nu se poate indeplini programul, iar atunci ar fi o atitudine absolut legitima a guvernului si a presedintiei, pentru ca, spre deosebire de momentul initial, imediat dupa alegeri, cand presedintele are foarte multa putere din acest punct de vedere, o data instalat primul guvern, trebuie sa functioneze un tandem: prim-ministru - presedinte, care sa ia decizia sa impinga lucrurile pe mecanismul constitutional de declansare a alegerilor anticipate. Dupa cum m-ati vazut, nu am ezitat sa continuu sa comentez si intr-o emisiune televizata. Adrian Nastase are o problema in ceea ce-l priveste: a uitat ca a pierdut alegerile. Un om care a pierdut alegerile ar trebui sa aiba decenta si sa nu incerce sa mai creada ca este posibil sa „siluiesti” structurile institutiilor, cum ar fi Curtea Constitutionala sau Justitia, numai pentru ca tu esti la putere. Vom vedea ce spune Curtea Constitutionala. Eu stiu un singur lucru: in calitate de presedinte, am dreptul la orice declaratie politica si imi este garantat acest drept de Constitutia Romaniei. Cine vrea sa ma introduca in calapodul presedinte de tip Ion Iliescu nu va reusi, orice ar face. Dar cred ca Adrian Nastase are alte prioritati; el nu stie daca mai ramane presedinte 
pe la partidNu stiu, nu ma intereseaza. Sper sa fie un om care sa modernizeze PSD. Cu o singura conditie: daca gruparile de tip mafiot vor reusi sa inteleaga ca le-a trecut vremea. Este o problema a celor doua partide. Va asigur ca nu ma voi amesteca in deciziile lor politice. Vor hotari ei. Ce va pot spune insa cu certitudine: nu ma implic, pentru ca niciodata nu imi voi mai pune problema sa revin la partidul din care am plecat. Eu, dupa ce imi voi termina primul sau si primul, si al doilea mandat in functia de presedinte al Romaniei, voi iesi din viata politica. Voi fi un fost presedinte si, sper, un fost presedinte respectat.

Bună seara, „La mulţi ani!” telespectatorilor. Nu le-am numărat, dar deja sunt destule. Da. O ştiu. As spune nu animozitati, ci o incercare de descifrare a unei schimbari in politica externa romaneasca pe care sunt hotarat sa o fac, pentru ca Romania s-a limitat in ultimii 10 ani la 2 obiective de pol externa integra in NATO si integrare in UE, ceea ce este prea putin. Romania nu este o tara mica, este o tara medie, a saptea tara ca marime in Europa. Discutam de Europa, noi suntem vecini cu Marea Neagra. Da, da, categoric. Romania a ratat nepermis in ultimii zece ani doua obiective pe care eu le consider ca fiind obiective importante ratate: implicarea in solutionarea problemei Transnistriei - este in afara jocului Romania, ca tara extrem de interesata avand o larga majoritate a populatiei de origine romana in Moldova - si Romania a ratat implicarea la sud de Dunare in fosta Iugoslavie, unde prin natura relatiilor pe care le aveam cu fosta Iugoslavie Romania ar fi trebuit sa aiba un cuvant de spus. Nici in Moldova, nici in fosta Iugoslavie nu avem mai nimic de spus. Nu. Este o mare prioritate UE in toata aceasta constructie. Din acest motiv ratam doua obiective importante de politica externa in care Romania sa fie implicata, mai ales ca in Moldova avem interese directe. Avem cateva milioane de romani acolo. Da. A aparut obiectivul Marea Neagra. Marea Neagra este o zona strategica ce va dobandi zi de zi importanta tot mai mare. Uitati-va pe harta si veti constata ca in jurul Marii Negre se afla Moldova, Ucraina, Georgia, Azerbaidjanul, Armenia, deci o zona de interes deosebit care are si conflicte inghetate. In Azerbaidjan avem enclava Nagorno-Karabah cu un conflict inghetat, in Moldova avem Transnistria, un conflict inghetat si, mai mult decat atat, daca va uitati la Marea Neagra, veti observa ca aici se incruciseaza trei mari directii de importanta deosebita: directia Orientul Mijlociu, directia republicilor ex-sovietice si Uniunea Europeana. Uniunea Europeana prin Romania si Bulgaria, membre aproape membre ale UE. S-ar putea. Dar probabil ca din acest motiv am fost si in masura sa descifrez importanta Marii Neagra inaintea altora si sa fac din Marea Neagra, din contributii romanesti la Marea Neagra un lucru important. Uitati-va cum e situata Romania este la frontiera orientala a UE, care se termina la Marea Neagra o data cu frontiera Romaniei si a Bulgariei. Tot aici este si frontiera NATO catre est si tot de aici se prefigureaza Orientul apropiat plus resursele 
exceptionale energetice care sunt in bazinul Marii Negre. Deci eu cred ca Romania nu poate rata acest obiectiv. Daca Romania rateaza acest obiectiv, de a fi o tara care face un joc major la marea Neagra isi va rata propria consolidare in cele doua structuri pentru care noi ne-am batut: Uniunea Europeana si NATO. O tara care joaca un rol important la Marea Neagra legat de Ucraina, legat de Moldova, legat de Georgia, legat de Armenia si Azerbaidjan este o tara care aduce o contibuite de soliditate si UE si NATO. Noi nu putem rata acest obiectiv, nu putem invita pe altcineva sa faca acest joc strategic in Marea Neagra. Eu nu sunt obisnuit sa ratez. Dar sa venim in lucru dur, spus de mine, vis-a-vis de inceputul emisiunii, axa Wasington-Londra Bucuresti. Sigur ca aici nu vorbim de o alianta separata, dar e foarte clar ca nici o tara a UE nu are ca prioritate consolidarea pozitiei Romaniei la Marea Neagra. Singurul stat care poate avea o astfel de prioritate este SUA. Si il vom gasi. A trecut vremea cand sefii de servicii secrete se schimbau ca directorii de intreprindere. Nu aveam de ce sa ma abtin. Sunt obligat la transparenta, la clarificarea pozitiilor mele. Am in spate responsabilitatea nu numai a celor 6 milioane de voturi cu care am castigat presedintia, sunt presedintele romanilor si am obligatia sa ii informez in problemele altele decat cele care sunt secrete de stat. Nu este nici un secret ca pana acum toate puterile care au venit au schimbat tot, de la sefii serviciilor 
secrete, pana la directori de banci daca a putut, unde nu au fost privatizate. Nu. Nu. In al doilea rand, a trecut vremea cand sefii de servicii secrete se schimbau ca directorii de intreprindere. Numai daca discutam de sefii celor doua mari servicii secrete, SIE si SRI. Sunt oameni care in momentul de fata lucreaza cu structurile similare din tarile aliate. Trebuie sa ii lasi un timp sa faca schimbul de stafeta, sa se intalneasca cu toti sefii de servicii cu care au colaborat. Nivelul de integrare in structurile NATO pe care le-au parcurs cele doua servicii principale, SIE si SRI, arata ca au parcurs un drum important in procesul important de modernizare. Unul din mesajele pe care l-am dat la intalnirea cu consiliile de conducere a celor doua mari servicii de informatii a fost ca moderinizarea trebuie sa fie o constanta a activitatii lor si, daca s-ar putea, modernizarea sa fie cu un pas inainte de modernizarea vietii sociale si economice din Romania, pentru ca ele sunt, prin activitatea lor, un ante-mergator. Deocamdata am discutat cu doi factori importanti, am discutat cu dl. Patapievici, am discutat cu dl. Timofte. Toti suntem de acord ca trebuie facuta o modificare imediata a legii, pentru ca legea a iesit stramba si limiteaza chiar vointa SRI-ului de a fi mai transparent prin vointa pe care a manifestat-o Parlamentul. Principiul pe care vom merge, principiul celor doua chei. Este de inteles dorinta SRI-ul de a sti ce dosare urmeaza a fi facute publice si in acelasi timp este absolut legitima dorinta societatii romanesti de a sti ce este in acele arhive. Arhiva trebuie transferata CNSAS, dar intrarea in arhive se face in paralel de catre ofiter al SRI si de catre reprezentant al CNSAS. Privesc in dosar: daca e o chestiune de interes national inca activa, va trebui protejat acel dosar. Nu. Cu tot cu cladire, pentru ca asta a fost marea poveste, nu avem cladire sa o transferam. De ce nu transferam cladirea? Sunt inca dosare dinainte de '89 care isi pastreaza nivelul de confidentialitate. Aceasta va trebui sa judece reprezentantul SRI si cel CNSAS. Cuvantul hotarator va trebui sa il aiba reprezentantul CNSAS, care isi asuma publicarea unui dosar. Radu Timofte este deschis atat timp cat se va gasi o solutie care sa garanteze protejarea dosarelor care inca sunt active din punct de vedere al secretului. In rest, Timofte nu este impotriva unei solutii mult mai transparente decat cea actuala. Sigur, discutia mea cu Timfote a fost o jumatate de ora, separat, cu 
dl Patapievici. Va trebui sa le punem cap la cap, iar decizia mea ca presedinte este sa deschidem aceste arhive. O sa va fac o supriza, nu sunt adeptul politicienilor in fruntea serviciilor de informatii. Trebuie sa terminam cu povestea asta, pentru ca parte din sefii servicilor de informatii au plutit pe aceste servicii. O desemnare a unui politician inseamna riscul ca serviciul sa nu raspunda cu necesarul de subordonare catre varful serviciului. In acelasi timp, prezenta unui om politic, care nu are autoritate asupra oamenilor din serviciu, risca sa faca serviciul ineficient chiar si pentru presedinte. Trebuie numit un om extrem de puternic, un ofiter tanar, atunci cand va fi cazul, l-am rugat pe directorul Timfote sa gaseasca un ofiter tanar, promovat dupa Revolutie, care ar putea sa fie deocamdata prim-adjunct. Ma gandesc la ofiteri care au terminat Academia Nationala de Informatii dupa Revolutie. Se vor deschide dosarele cu totul. Ar fi o demagogie sa spun ca, in calitate de Presedeinte, voi cere SRI sa deschida dosare care sunt active din punct de vedere al secretului de stat. Nu voi face acest lucru pentru ca sunt un presedinte care respecta interesele tarii lui. Amintiti-va cat au incercat cu mine sa faca un joc sau altul spunand "are dosar de securitate Basescu". Nu am nici un complex si nu sunt santajabil. Sunt convins ca toti oamenii politici trebuie sa aiba ca obiectiv spalarea. S-au jucat cu o scrisoare nesemnata si le-am spus "nu aveti decat sa scoateti dosarul". 
O sa va fac o surpziza. Va dati seama ca multi ar fi avut curiozitatea ca primul lucru atunci cand se intalnesc cu directorul SRI sa ii spuna vreau dosarul lui x, y si z. Nu ma intereseaza. Aveti o problema la varful armatei. Chiar mi s-a parut ca s-a incercat un joc, un anunt ca vine ministrul apararii cu generalul Badalan la mine astazi pentru a imi da explicatii legate de implicarea dansului in Revolutie la Arad sau la Timsioara. Eu nu am solicitat o intalnire pe aceasta tema, intalnirea cu ministrul Apararii si cu generalul Badalan a fost o intalnire strict de pregatire a intalnirii pe care o am maine dupa-amiaza cu comandantul fortelor aliate din Europa si cu comandantul fortelor americane stationate in Europa si am dorit sa pregatesc intalnirea. Faptul ca cineva si-a permis ca, dupa ce am acceptat intalnirea, sa dea un semnal ca am discutat si situatia cu privire la Revolutie a fost o eroare. A fost chiar ministrul apararii si cred ca a facut o eroare. L-am si atentionat astazi, rugandu-l sa nu o mai faca, pentru ca eu nu sunt nici Parchet, nici judecator, nici nu am atributiuni sa incep anchete sa trimit oameni de la Cotroceni la Arad sau Timisoara sa vad ce s-a intamplat. Este un proces, o ancheta a procuraturii militare, sa isi faca treba si daca generalul Badalan este implicat, cu certitudine nu va putea ramane in fruntea armatei. Se derulezaza doua anchete in momentul de fata. Banuiti putem fi totii. Si eu nu il apar pe Badalan. Ordinele sunt executate. Sunt doua anchete in derulare. Voi primi rezultatul acestor anchete. Daca va fi o concluzie ca a fost implicat, va asigur ca nu voi astepta sa fie judecat de un tribunal militar, ci voi lua deciziile politice care se impun. Dar deocamdata, ca presedinte, am nevoie de finalizarea anchetelor. O sa fiu foarte deschis cu dvs ca sa stiti pe cine aveti in fata. Eu am vazut revolutia la televizor. Eram la Constanta, inspector sef al navigatiei civile, deci vorbesc ca un om liber de orice implicare, un om care nu are un parti-pris. Acum am doar o obligatie de presedinte, sa clarific evenimentele din 89. Orice presedinte are aceasta obligatie. Eu o voi finaliza. Eu cred ca il vom avea mai devreme. Este inadmisibil ca un popor sa nu stie ce s-a intamplat, de fapt, la Revolutia din '89, sa nu stie de ce au murit 1300 de oameni, este inadmisibil sa plecam de la premiza ca poti sa ucizi si sa nu raspunzi. Va asigur ca, fiind neimplicat, nu numai in calitate de presedinte, dar ca om neimplicat, voi fi o garantie 
ca lucrurile vor fi impinse inainte, atat cat imi permite functia. Nu o sa judec in locul judecatorilor, nu o sa acuz in locul procurorilor. Dar o sa cer sa se spuna adevarul Revolutiei. Coruptia va fi introdusa ca o amenintare la adresa sigurantei nationale in strategia de securitate nationala. La primul CSAT, care a fost convocat pentru februarie, acesta este unul din obiective. Pana atunci am cerut ambelor servicii de informatii sa isi axeze parte din activitate pe depistarea coruptiei la nivel inalt - ca e la nivelul guvernului, ca e la nivelul institutiilor statului, altele decat guvernul, ca e in procesul de formare a guvernului - si va pot spune niste lucuri interesante - sunt tot felul de grupari care au fost protejate de guvernarea anterioara. Si sa stiti ca nu voi da nume pentru ca nu vreau sa se spuna presedintele a dat un nume si maine sa il ia politia sau parchetul. Institutiile statului deja stiu la ora aceasta ce vorbesc. Este o presiune extraordinara sa isi gaseasca prieteni in actualul guvern. L-am informat pe primul ministru despre acest lucru, sa isi deshida usi, sa isi deschida acces catre ministrii importanti din actualul guvern. Este o batalie extraordinara sa incerce sa isi promoveze printr-un canal sau altul secretari de stat - pentru ca la guvern au fost surprinsi, s-a lucrat rapid, a fost un guvern putin evaluat ca nominalizari si foarte multe grupari care erau obisnuite sa aiba un canal de comunicare direct cu guvernul au ramas surprinse, acum incearca 
sa isi gaseasca drumul de aces catre guvern, catre gratiile noilor potentati ai zilei si in acelasi timp este o batalie formidabila sa incerce sa promoveze prin oameni din partidele aflate la guvernare oamenii lor in functii de secretar de stat. Informatia pe care o am este ca in anul 2004 RAFO nu a mai generat pierderi. Urmare a pretului de livrare a combustibilior la poarta rafinariei, RAFO s-a incadrat in costurile de productie. Marea problema la RAFO este legata de banii care s-au incasat, banii care se cuveneau bugetului statului si nu au mai fost virati la bugetul statului. Uitati-va la sistemul de contributie RAFO si-a facut statii de distributie. Daca la poarta rafinariei pretul benzinei este 3.800 de lei - dau un exemplu fara sa am pretentia ca e exact, vedeti foarte bine ca la pompa e in jur de 30.000 de lei. Toata aceasta diferenta, de la 3.800 la 30.000 de lei, este, in afara de transport si costurile la pompa inseamna accize. Diverse categorii de accize. Au strans aceste accize si le-au pus in buzunar. Au uitat sa le dea bugetului statului, fondului special al drumurilor sau acolo unde se cuveneau. Asta este delapidare. Din acest motiv trebuie anulata ordonanta prin care datoriile RAFO se transformau in actiuuni si statul redevenea un actionar foarte important, daca nu majoritar. Nu au anulat-o, au suspendat-o pana ii analizeaza efectele si mi s-a parut foarte inteleapta solutia Guvernului, nu sa anuleze, ci sa suspende pentru trei luni, timp in care sa culeaga ifnormatiile asupra efectelor. Obiectul guvernului nu este sa inchida RAFO, ci sa recupereze banii furati de o clica ce s-a invartit in jurul RAFO. Acest lucru se va intampla. Chit ca vor fi urmarite averilor lor, averile copiilor copiilor lor. Cei responsabili sa plateasca cu averea lor. Averea lor o stim toti. Hotelul din Mamaia e acolo, cele doua hoteluri din Bucuresti sunt acolo, chiar daca s-au gandit sa o mute pe numele bunicii. Se poate, pentru ca justitia va fi de acord, probabil nu stiti, dosarul RAFO a fost la punctul de a se trece la punerea sechestrelor asiguratorii cu vreo luna inante de inceperea campaniei. Acest dosar l-a avut un procuror si a existat tentativa sa se sparga dosarul si sa fie distribuit la alti sase procurori. Sper ca PNA sa fie de acord ca procurorul care a ajuns la stadiul sa aiba tot portofoliul de informatii sa isi reia dosarul si sa faca ce trebuie. De altfel, nu stiu daca ati observat ca astazi vreo doi domni implicati in RAFO au vrut sa paraseasca tara, 
dar nu au putut. Sunt multi altii care vor vrea sa paraseasca tara si nu o sa poata. Nu. Sunt un om informat. Nu numai. Si parchetul isi face treaba, si politia isi face treaba. Ha. Lupta impotriva hotiei nu este un semnal negativ, indiferent care sunt costurile. Mediul de afaceri din Romania trebuie sa intelega ca in Romania se pot derula afaceri - si Guvernul actual a creat conditii mai bune cu o singura conditie: sa nu furi. Fara ticalosie, cu banii la vedere, atat ai celui care castiga, cat si ai statului. Banii statului nu pot deveni cu banii. Nu stiu daca ati retinut delcaratia mea de la Ministerul Interne, cand l-am instalat pe dl. ministru Blaga. Mi-as dori sa incepeti cu un om al Aliantei - incepeti. Pentru orice infractiune. Si eu o spun public. Voi garanta siguranta oricarui ofiter sau procuror care va ancheta un politician corupt indiferent la ce nivel. Integritatea, functia, siguranta, ca nimeni nu o sa il impinga de pe caz. Nu. Va asigur ca in mod egal, si Petromidia, ca si RAFO vor fi in mod egal in atentia organelor de ancheta. Nici nu discutam. D-le Tanase, nu imi dau seama pana unde vor reusi sa ajunga organele de ancheta in recuperarea banilor. Dar pentru mine cel mai important lucru este sa se puna capat acestui tip de practici si ca Romania sa devina o tara normala. Recuperarea banilor este o chestiune de timp si va trebui sa fie obiectivul institutiilor statului. Dar vreau sa nu mai auzim de judete care sunt feuda nu stiu carui unui politician, unde 
el taie si spanzura, el spune cine castiga alegerile, el spune cine face afacerile, el spune cui se dau banii publici. Vreau sa nu mai auzim de asa ceva. Guvernul a introdus-o. Are doua valente, le-am sustinut in campanie: va ajuta la consolidarea societatilor comericale in vederea momentului 1 ianuarie 2007, pentru ca trebuie sa gandesti ce se va intampla cu societatile romanesti la momentul deschiderii relatiilor comerciale nestanjenite de taxe vamale cu tarile UE. Daca vom avea societati slabe, fara capacitate financiara, va fi un dezastru social. Deci prima intentie este sa consolidam societatile romanesti reducandu-le fiscalitatea. Si la 1 ianuarie 2006, va fi a doua etapa de reducere a fiscalitatii prin reducerea contributiilor la fonduri. Un al doilea obiectiv este de a stimula economia subterana sa iasa la suprafata. Sigur, nu mizam pe educarea imediata a mediului de afaceri. Dar acum este in pregatire pachetul de legi care face din evaziunea fiscala act criminal si cine indrazneste sa nu isi plateasca obligatiile la stat sau sa foloseasca munca la negru nu mai primeste penalitati, merge la puscarie. Nu. Seamana cu SUA, semana cu Germania. V-as aduce aminte scandalul cu Stephi Graff, tatal ei a facut puscarie. Seamana cu tarile civilizate. Evaziunea fiscala este act criminal. Si la noi va ajunge sa fie act criminal. Orice evaziune - de la un leu pana la orice suma trebuie tratata ca act criminal. Sigur, pentru un leu, iti va da cu suspendare sau muncesti in fata primariei la spatii verzi. Pentru evaziune fiscala la sume mari - si asta va trebui sa stabileasca Executivul, treptele - dar, oricum, gandul de evaziune fiscala trebuie sa fie descurajat. Nimeni sa nu isi mai faca socoteli ca isi propulseaza societatea si bunastarea pe evaziune fiscala. Cu aceste instituţii pe care le avem. Altele nu avem. Va trebui să-i convingem pe cei care lucrează în aceste instituţii, şi vă spun ca preşedinte, dacă nu că au o obligaţie faţă de meseria lor, creându-le sentimentul clar pe care eu îl voi crea mâine, la întâlnirea cu activul din Poliţia Română, IGP, toţi inspectorii şefi judeţeni din ţară cu adjuncţii lor pe criminalitate economică şi pe judiciar. Avem două variante: ori să înceapă să-şi facă imediat treaba, ori executivul trece la schimbarea lor masivă. Era o discuţie pe care o aveam cu consilierii prezidenţiali: domnule, îl vedem la televizor pe Jenică Boierică şi-l vedem pe astălalt, de la Bucureşti, fraţii Cămătaru. Sistem mafiot. Acest sistem mafiot, 
şi este o logică elementară, nu putea să apară dacă n-ar fi fost susţinut, protejat de poliţişti şi dacă n-ar fi fost poliţişti protejaţi de oameni politici. Eu asta am cerut celor care mi-au prezentat ca un mare succes cazul Cămătarilor, pentru că acum fiecare îşi prezintă succesele. Şi am spus: dragul meu, cum au putut Cămătarii să creeze un sistem mafiot - dacă l-au creat, se va pronunţa justiţia - fară sprijinul poliţiştilor şi fară sprijinul unor oameni politici? Am cerut această explicaţie şi vreau să mi se dea. Nu se poate. Eu am văzut în Bucureşti, ca primar, ce înseamnă un sistem de poliţie care protejează infractori. Indiferent ce. Am văzut cu ochii mei şef de poliţie, în primele luni ale mandatului meu. Da, suntem hotarati, ministerul de Interne tine de CSAT, suntem hotarati sa mergem pana la capat. Ori structurile actuale isi fac treba - vor avea sase luni - ori, daca nu, trecem la generatia de ofiteri tineri. Ii trimitem in rezerva, ii trimitem la agricultura, oriunde si venim cu ofiteri tineri. Sigur, avem nevoie de ofiteri de politie profesionisti, formati in ani grei, un ofiter de politie nu se formeaza peste noapte. Dar ei vor trebui sa aleaga: daca slujesc tara sau slujesc clanuri mafiote. Nu baga presedintele in puscarie. Eu stiu ca am obligatia sa fac sa functioneze institutiile statului. Va fi o discutie foarte sincera, din partea mea: ori isi fac treaba, ori pleaca din politie. Cu un termen de sase luni in care sa reactioneze. Nici nu pot sa spun maine toti 
politistii cu gradul de la maior la general afara din politie. Eu spun asta nu ca sa mangai orgoliul celor din politie: eu si sunt convins ca au si fost blocati major de politic sa isi faca treaba. Acum au un politic care le spune: faceti-va treaba. Pentru ca e departe de realitate sa spunem ca toata politia e corupta. Sunt meseriasi care si-ar face treaba. Marea problema e ca i-a blocat politicul. Acum nu doar ca au libertate Acum au posibilitatea sa isi faca treaba. La primul ofiter de politie care ma suna si imi spune: m-a sunat cutare. Sa sesizeze in presa, le garantez protectie, sa sesizeze orice om politic care se apropie de ideea de trafic de influenta, de blocarea unui dosar. Nu intamplator dau atat atentie acestui proces de curatare a institutiilor statuluui. Romania este, din acest punct de vedere, o tara despre care toti politicienii importanti spun ca au ajuns la un nivel de coruptie care ii afecteaza sanatatea societatii. Unul din elementele de forta ale iesirii din saracie este exact aceasta reducere a fiscalitatii, care va stimula si locuri de munca, si investitii, si cresterea veniturilor populatiei. Nu. Nu, pentru ca nimeni nu isi poate imagina ca in trei luni scapam de saracie, noi cream conditiile pentru ca intr-un timp rezonabil. E adevarat, dar nu se scapa de saracie in trei luni de zile. Sunt procese dificile, pe care noi ni le-am asumat, trecand - si o spun public - trecand peste acordul cu FMI. Da, o sa vina, dar nu au blocat schimbarea de politica. Va post spune ca a fost o discutie extrem de aspra, de ambele parti, si Fondul a acceptat, rediscutam capacitatea de a ne mentine intr-un deficit bugetar, de 1,5%, dra utilizand alte mijloace decat fostul guvern. Utilizam reducerea fiscalitatii ca o solutie de reducere a saraciei prin crearea de locuri de munca, prin darea posibilitatii ca patronatul sa plateasca mai bine salariatii. Si a doua, este aceasta lupta pe care o voi duce-o cu cea mai mare incapatanare impotriva coruptiei la nivel inalt. Sigur, este deranjanta mica coruptie, accea cu care se intalneste cetateanul la primarie, la doctor, la scoala. Dar coruptia care il saraceste pe cetatean este marea coruptie, cea care face sa se dreneze mii de miliarde de lei in buzunarele unor clienti politici. Dincolo de a discuta, nu asteptam ca aceste masuri sa imbunatateasca nivelul de trai al batranilor. S-a facut deja anuntul, trecem cu pensiile recalculate pentru primele 300.000 de pensionari. Si ne ducem pana ajungem la zi. Nu toti trebuie 
sa aiba pensiile recalculate. Inainte de '89, intre '89 si '95, '95 si 2000. Marea problema este la cei pensionati inainte de '89. Procesul de recalculare e un proces dificil, in fiecare luna mai adaugam cateva zeci de mii. Sunt multi care nu mai au timp sa astepte. Varsta nu le mai permite sa astepte. Sigur, la o asemenea actiune, raspunsul unui om responsabil este: voi lua nota, voi tine cont de decizia Curtii Constitutionale, indiferent cum este formulat materialul. Daca discutam de Adrian Nastase ca politician responsabil. Pai, tot speriat stau de cand am aflat. Sigur, eu tin cont de nevoia lui Adrian Nastase de a mai fi in actualitate. Dar sa stiti, uitati-va in Constitutie. Da, dar asta nu ma impiedica sa am un zambet vis-a-vis de actiunea lui. Eu aveam 60% din voturile bucurestenilor si el avea un dispret profund pentru voturile date de bucuresteni. Dar nu asta-i problema. Din punctul meu de vedere, pot spune ca voi astepta si voi respecta hotararea Curtii Constitonale. Pe de alta parte insa, observ ca, dupa Adrian Nastase, presedintele Romaniei este un om cu mult mai putine drepturi decat orice cetatean. Intr-un interviu, eu raspund ziaristului, nu sunt tipul de politician care nu raspunde ce crede. Adrian Nastase ar fi fost indreptatit daca eu emiteam acte - de revocare a lui Adrian Nastase. Sa fi avut nebunia sa emit un decret, spre exemplu. Sigur, era un act care putea fi judecat de Curtea Constitutionala. Dar declaratiile facute intr-un interviu sa faca obiect 
de plangere la Curtea Constitutionala? Oare cum s-o gandi Adrian Nastase ca functioneaza aceasta Curte Cosntitutionala cand - aduceti-va aminte, in calitate de presedinte al partidului de guvernamanet si de prim-ministru, vorbea fara sa aiba respect pentru Constitutie de destramarea si dizolvarea unui partid de opozitie (era vorba de PD), cand vorbea de alegeri anticipate, exact ce am spus eu acum; era prim-ministru si nu i s-a parut neconstitutional, dar i se pare acum la mine; cand vorbea de campania impreuna cu dl Iliescu, parca a si uitat, inca mai are prin Bucuresti afise cu Ion Iliescu, presedintele Romaniei in functie, impreuna cu Adrian Nastase cersind voturile electoratului romanesc. Nu, el frauda Constitutia cu un presedinte in functie pus pe afis, el frauda alegerile. Are masuri diferite Adrian Nastase, din acest punct de vedere nu e credibil. Din punct de vedere al deciziei Curtii Constitutionale, eu nu comentez ce va face Curtea Constitutionala. Este o inalta structura a statului democratic si voi respecta deciziile Curtii Constitutionale. Stiti unde trebuie sa ajunga? Trebuie sa ajunga la referendum. Le trebuie vreo 8.000.000 de voturi ca sa poata suspenda presedintele. Nu la adapost, dar ma uit la ce jocuri incearca sa faca dand impresia ca presedintele este suspendabil. D-le Tanase, eu nu am incalcat Constitutia. Eu nici nu m-am pozat cu presedintele. Din acest motiv nu comentez ce va face Curtea Constitutionala, voi astepta, pentru ca este o sesizare. Eu il critic pe Adrian Nastase cum si-a schimbat setul de valori, de la momentul in care era la putere, in raport cu un Presedinte ales acum, urmare a unor declaratii dintr-un interviu, care nu inseamna act administrativ sau act de putere al Presedintelui Romaniei. Este un interviu. Sigur ca da, sunt convins ca am aceleasi drepturi de a ma exprima public pe care le are un parlamentar. Si vedeti ca in Constitutie presedintele are imunitate pentru declaratiile politice pe care le face in mod egal cu un parlamentar. Nici mai multa, nici mai putina. Nu poti sa iei dreptul presedintelui de a se exprima politic. Mai mult decat atat, romanii, unul dintre motivele pentru care m-au votat a fost acela ca am afirmat in campanie ca voi fi un presedinte implicat, un presedinte care se va pronunta, nu un presedinte care se va multumi sa se odihneasca in sanatoriul de la Cotroceni. Eu am prevenit electoratul roman ca voi fi un altfel de presedinte. Si cine incearca sa ma bage in calapodul construit de Ion Iliescu 
in care stai cumintel acolo, iei informatii de la serviciul de informatii si faci jocul unuia sau altuia nu va reusi sa ma bage in acest tip de joc, in acest tip de calapod de presedinte. Informatiile pe care le voi avea de la servicile de informatii - cele de interes public - va asigur ca le voi face publice si le voi utiliza publicului pentru a arata anumite realitati? Cum sa fie? Cand ajungi la concluzia ca un ministru a intrat in jocul unor ingradiri si intr-un joc al coruptiei, pe informatie certa, dvs. credeti ca eu am dreptul sa utilizez aceasta informatie in folos personal sau o fac publica? Trebuie demis. Nu pot sa il demit, il informez pe primul-ministru si daca nu il revoca, voi face publica informatia. De informatie, deocamdata, in Romania, marele beneficiar de informatie este presedintele. Ea se distribuie pe niveluri, in functie de nivelul de distributie pe care il aproba presedintele. Presedintele Romaniei este cel mai informat om din tara. Va asigur ca nu voi tine informatia de interes public, pentru ca ea este secerta pana cand ajunge la presedinte. Presedintele decide cum e folosita si eu vreau ca informatia sa fie folosita transparent, pentru ca altfel exercitam o putere oculta, o putere care nu se vede si acest lucru nu este democratie. Cumulul de informatie ca avem un ministru corrupt, fara sa fie dovedit de instante, fara sa fie judecat, la nivelul de ministru cere atitutidne si cere revocare; pentru ca functia de ministru nu este vesnica, nu este 
data ca un premiu si luata ca o pedeapsa. Nici cea de presedinte. Nici una dintre ele nu e data pe viata si pentru ca o meriti pentru totdeauna. Poate ca ai castigat-o in niste alegeri si atunci, avand numarul cel mai mare de voturi, ai meritat-o, dar trebuie pe urma sa o probezi. Partea grea incepe dupa ce ai obtinut un astfel de mandat. Exercitarea puterii nu in folosul institutiilor, ci in folosul electoratului. Cine a crezut ca ma joc de-a solutiile politice cu alegerile anticipate s-a inselat. Sigur, una este forta presedintelui de a declansa alegeri anticipate inainte de desemnarea primului guvern. E foarte mare, iar in stadiul urmator nu o poate face decat impreuna cu primul-ministru. Trebuie sa vrea si unul, si celalalt. Ce va pot spune cu certitudine este ca nici Calin Popescu Tariceanu si nici un alt ministru nu se va crampona de functia de ministru daca nu vor putea indeplini programul Aliantei. Noi nu am venit cu un program - si rog sa fiu scuzat, desi sunt presedinte, eu am fost fanionul acestui program - un program care a vrut sa fie un program de modernizare a Romaniei. Am fost fanionul acestui program si, o data ajuns presedinte, nu imi este indiferent daca acest program se realizeaza sau nu. Este o intelegere intre mine si primul-ministru. Daca vedem ca acest program nu se poate indeplini, mai bine fortam alegerile anticipate decat sa mergem in 2008 si sa spunem "stiti, nu prea am avut noroc in viata". Pentru ca atunci o sa ne intrebe 22 de milioane de romani. Pai, bine, baieti, dar aveati procedeul constitutional ca primul-ministru si cu presedinele impreuna sa impinga lucrurile destul de rapid catre alegeri anticipate. De ce n-ati facut-o? Consultare la cei doi sefi de camere, atentie, e consultare. Da, asta discutam de momentul intitial. Atentie. Consultarea este un lucru pe care presedintele il face, dupa care decide. Consultarea nu inseamna sa tina cont. Aduceti-va aminte ca am fost obligat constitutional la un proces de consultare a partidelor inainte de desemnarea primului-ministru. Iar PSD revendica cu toate tunurile ca el trebuie sa nominalizeze primul-ministru. Desi a sustinut acest lucru, consultarea a fost o chestiune democratica, dar presedintele isi asuma responsabilitatea, ca de asta e presedinte. Nu. Sensul este comportamentul unui aliat al Aliantei. Nu. Nu poti sa te joci de fiecare data cum iti dicteaza interesele. Pe de o parte, intri in Alianta la guvernare, pe de alta parte, sustii de la Opozitie liderii in cele doua camere 
si dai doi presedinti de camere, numarul doi si numarul trei in stat, de la Opozitie. Nu poti sa fii si la guvernare si sa ai nu stiu cate consilii judetene in care esti impreuna cu PSD si dai presedinte de consiliu judetean, tinand in opozitie aliatii tai de la guvern. Nu. Eu sunt convins ca, pana la urma, se va veni la rezonabilitate, pentru ca altfel suntem intr-o situatie caraghioasa. Si va mai pot da un argument. Este clar ca cei doi presedinti de camere au o anume clientela a lor: fie ca unul a fost legat de Banca Romana de Sont sau cum se numea, fie ca altul are prieteni cu care a facut foarte mari afaceri imobiliare, prin Bucuresti, cu RAPPS, cu Dracula Parc (apropos, trebuie anulata hotararea prin care s-a alocat o suprafata de 450 ha in Snagov. Cele mai scumpe si mai ales ca stim si actionarii imediati facand parte tot din clientela apropiata dlui fost prim-ministru). Aceste structuri au acum senzatia ca inca mai pot fi protejate de numarul doi si numarul trei in stat. Iar obiectivul meu este ca toate structurile care au fraudat, care au beneficiat clientelismul politic sa sa fie libere in fata institutiilor statului fara protectie politica. Mi se pare chiar un act de decenta al presedintilor celor doua camere sa renunte a mai sta in varful camerelor. Si asa nu au putere ca majoritatile sunt in partea cealalta. Daca nu pleaca, sunt convins ca Alianta va gasi solutii politice. Eu nu vreau sa dezvolt o teorie acum, nu vreau sa se spuna ca presedintele instiga, eu 
spun doar ca exista posibilitatea revocarii, la Camera Deputatilor e creata prin regulament acum, la senat este doar o chestiune de schimbare a Regulamentului Senatului. Guvernul are majoritate in ambele birouri permanente si in ambele camere. Legile organice se trec cu jumatate plus unu din numarul total al parlamentarilor, iar legile ordinare se trec cu jumatate din cei prezenti. Nu, nu cred. Liderii opozitiei trebuie sa stie ca presedintele vrea ceva. Nu voi precupeti nici un efort si nici un drept constitutional de a atinge obiectivele programului cu care eu am castigat alegerile. Ceea ce nu inseamna, veti vedea, viata ne va duce catre aceasta zona, ca voi avea mai multa intelegere pentru relatia mea cu guvernul. Sunt gata sa muncesc cot la cot cu ei si in acelasi timp voi fi un cenzor foarte exigent. Pentru ca, repet, eu nu am castigat alegerile cu un alt program decat cu cel pe care guvernul actual s-a angajat sa-l faca. Am fost port-drapelul acestui program. Da. Nu mi-am stabilit prima sedinta la care voi participa, vreau sa las guvernul sa se aseze. Nu la toate, dar va asigur ca in toate sedintele de guvern sunt subiecte care sa indeplineasca cerintele constitutionale ca eu sa pot sa particip. Dar nu voi fi o dadaca a guvernului, sa nu va imaginati asta. O relatie foarte buna. Tot mandatul. Asa este. Eu nu voi fi in conflict cu primul-ministru. Amandoi suntem determinati sa fim o echipa, chiar daca in institutii diferite. Nu, asta ar fi o grava eroare si va dau o proba. NU vreau sa fac rau nimanui, nu vreau sa discreditez pe nimeni, dar pentru mine a fost o mare dezamagire desemnarea lui Silvian Ionescu ca prefect de Bucuresti. A fost o surpriza neplacuta, nu din partea premierului, ci a fostilor mei colegi din Partidul Democrat, care au stiut. Eu am tot respectul si aprecierea pentru munca lui Silvian Ionescu in organizatie, pentru cat s-a zbatut in alegeri, dar nu era cazul ca Silvian Ionescu sa fie desemnat prefect in cea mai mare prefecture a tarii. Din foarte multe motive si cred ca sunt arhicunoscute, nu le-as comenta. A avut probleme prin meseria pe care a avut-o inainte, a avut probleme in Consiliul General, macar si probleme mediatice si tot nu trebuia sa faca acest lucru. Se gasea un loc sub soare pentru un om devotat, nu neaparat cea mai importanta prefectura a Romaniei. O spun ca o parere de om politic. Eu cred ca aflandu-se la guvernare, guvernarea devine mai solida daca cele doua partide fuzioneaza. Sigur, aici apar discutiile si s-ar 
putea ca aceste discutii interne sa faca ca cele doua partide sa ramana in linia protocolului. Problema este - va trebui sa decida si PNL, si PD, catre ce sa se indrepte, catre Partidul Popular, cel mai putenic si extrem de important pentru Romania sa fie un corespondent intre Partidul Popular European si o Romanie care vrea sa intre in UE in 2007. Ca va fi optiunea ca PNL sa ramana liberal, ca eu va garantez, stiind PD, ca nu vor accepta sa intre in Internationala liberala. In nici un caz PD nu va merge catre liberalism. Maximum de concesie pe care il face PD-ul este o fuziune si sa realizeze un partid popular european. In nici un caz PD nu va merge catre liberalism. PPE are si curente care sunt apropiate de democratia moderna. Protocolul cu liberalii eu l-am semnat, sunt fondator al acestei aliante si a avut in vedere in 2008. Nu exista termen fixat in Protocol pentru realizarea unei fuziuni. Cele doua partide raman impreuna, in Alianta Dreptate si Adevar. Sigur, am formulat un punct de vedere ca ar putea, pe fondul unui success electoral pana la urma, materializat prin vitoria mea in cursa prezidentiala s-ar putea declansa procedurile de fuziuni cu o singura conditie: daca cele doua partide se inteleg asupra locului unde se pot aseza. E decisiva. Daca nu se va putea realiza o solutie politica in care partid social modern cum e PD sa se regaseasca, adica la PPE se poate regasi, in liberalism categoric nu. Sunt parti ale unei dezbateri care se deschide. Ambele subiecte au fost 
discutate in interiorul partidelor; sunt versiuni diferite, dar nu atat de diferite in raport cu ceea ce va spuneam mai inainte. Daca liberalii vor insista sa preia PD-ul sa il duca in Internationala liberala, varianta expusa de Cosmin Gusa este varianta care poate functiona. Pe de alta parte, eu am convingerea ca in interiorul PD exista un extrem de puternic filon care spune nu, ramanem in Internationala socialista. Deci, toate optiunile sunt deschise. Da, important este ca oamenii astia sa disucte si sa gaseasca o solutie, cea mai buna pentru Romania. Poate fi aceasta solutia, sa ramana asa cum sunt acum, PD-ul isi vede de drumul lui in Internationala socialista, eu va spun ca om care cunoaste foarte bine acest partid, 80% din membrii PD nu sunt de acord sa paraseasca Internationala socialista. In acest moment. Doar daca exista o dezbatere interna serioasa, o dezbatere din care oamenii sa inteleaga diferenta intre programul actual si programul unei alunecari catre centru, la PPE, ar putea sa aiba success o astfel de solutie. Dar in nici un caz PD nu va sari in internationala liberala. Domnule Tanase, e un partid in care am pus mult suflet, ma bucur ca am fost presedintele acestui partid si l-am readus pe prima scena politica, ma bucur ca acest partid a fost capabil sa dea un presedinte; si asta ramane in istoria acestui partid. Daca as spune m-am degajat de acest partid si nu mai mai intereseaza as minti. Nu. Exact pentru ca am vrut ca cele doua partide sa nu scape din vedere sa dezbata acest subiect, am si facut observatia publica. Amandoua intra in congres, eu cred ca ar trebui sa nu aiba o distanta atat de mare intre cele doua congrese. La PD nu exista nici un fel de flexibilitate, congresul este o data la patru ani (pana in mai). Al liberalilor este in februarie, poate mai pot sa o impinga, sa aiba timp partidul sa absoarba o solutie. O sa fiu sincer si va spun ca nu cred ca se va realiza. Daca pierd momentul cel mai favorabil (primul an al guvernarii) pe urma probabil pana in 2008. Au de facut doua dezbateri paralele, in ambele partide este problema viitorului presedinte. Si nu mai stii care e prioritatea: sa dezbata solutiile ideologice sau ierarhia partidului. O astfel de miscare se poate face cu un presedinte puternic, instalat si bine sustinut de partid. Cu presedinti interimari acest tip de dezbatere este dificila. Eu mi-am facut datoria sa ii atentionez, poate aici a fost o eroare, ca am lansat public dezbaterea, dar imi dau seama ca astfel de 
actiuni trebuie sa se faca cu presedinti foarte puternici. Trebuie sa isi aleaga presedintii intai si pe urma subiectul poate fi discutat. [La anul] sau poate in toamna. Orice om in varsta de 75 de ani este respectabil. Eu vorbesc de Ion Iliescu ca om. 75 de ani inseamna o varsta. Da, dar este presedintele pe care l-am schimbat. Cat timp m-am batut cu Ion Iliescu am facut-o cu draga inima. Acum omul asta a plecat de la Cotroceni, eu am venit in locul lui, ce sa ma apuc sa fac prima data? Sa ma apuc dau cu pietre in presedintele pe care l-am schimbat? Nu, nu ma deranjeaza. Sa stiti ca am avut frecvent reprosuri si discutii in contradictoriu in Biroul Permanent National. Aici e chestiune care tine de eleganta fiecaruia. Si Vanghelie, ca sa se faca cunoscut, il ataca pe primarul general. Rosia Montana. Avem un ministru la Mediu. Eu, fizic, dupa ce am fost la Zlatna, am urcat pana sus la Rosia Montana, mi s-a parut ca poate fi o solutie pentru zona. Imediat ce m-am pronuntat am primit mesaje de la societatea civila si de la institutii internationale, cu privire la studii declansate si ca poate ar fi bine sa nu pronunt definitiv pana nu au finalizate aceste studii. Sunt mari sume de bani, e o mare problema sociala. O cunosc foarte bine. Ma voi abtine sa ma mai pronunt pe tema Rosia Montana. Marirea de salarii demnitari. Nu s-a marit nici un salariu. Cred ca acestea au fost efectele reducerii fiscalitatii si s-a interpretat astfel. Salariul presedintelui. Am luat 11 milioane (fara 
sa fie toata luna). Am 57 milioane lei salariul brut. Republia Moldova. Sunt dispus sa fac eu primul drum la Chisinau. Cum se poate implica Romania pentru aproape 5 milioane de romani care traiesc in R. Moldova. Asa cum noi am dat drepturi maghiarilor, si Romania are dreptul sa ceara respectarea acelorasi drepturi europene. Ce veti face la radio si TV publice? Este problema guvernului sa declanseze procedurile. Nu avem voie sa modificam legea pentru a schimba oamenii. Trebuie sa respectam termenele date, in acelasi timp, guvernul are toate parghiile sa ceara respectarea deontologiei profesionale, iesirea din PROSTITUTIE. Daca voi vedea pe TVR reportaje sau stiri cu presedintele Romaniei, adica cu mine, care sa nu fie de interes, voi fi dezamagit. Sigur, evenimentele care sunt stiri de interes public trebuie prezentate. Altfel, mi s-ar parea ridicol si nu voi incuraja o astfel de prezenta. Relatiile dintre biserica ortodoxa si biserica greco-catolica (proprietatea). Am o problema si marturisesc ca nu pot sa raspund unei astfel de intrebari. Nu am ajuns pe acest dosar. Va promit ca la intalnirea viitoare voi da raspunsul. Prefectul maghiar de la Covasna. Nu ma desolidarizez de premierul Tariceanu. Daca prefectul de Covasna nu va face ce trebuie si nu va trata romanii cu respect, va trebui schimbat imediat. Schimbat imediat. Aveti o Constitutie, articolul 1 nu da dreptul nimanui sa gandeasca la enclavizare, la autonomie. Cata enclavizare va fi la Bucuresti atat va fi si la Covasna. Trei momente importante in 2005 pe care v-ati propus sa vi le atingeti. Semnarea cu UE. Guvernul trebuie sa reaalizeze toate angajamentele, astfel incat la sfarsit de aprilie, inceput de mai cand se va semna Tratatul. Clarificarea pozitiei Romaniei ca tara importanta la Marea Neagra. Diplomatii romani vor trebui sa inteleaga sa ia drumul si spre Chisinau, acolo unde Romania poate sa devina un factor de influenta, alaturi de aliatii din NATO, Turcia, tara la Marea Neagra.  Nu va ascund, consider extrem de important anul 2005 ca semnal pentru pensionari. Sper ca tot guvernul sa fie solidar cu acest obiectiv al Aliantei. Sper ca anul 2006 sa ne gaseasca cu niste pensionari care poate nu vor chiui de fericire, dar macar li se va garanta un trai decent. Compania Tarom. O companie de aviatie este o mandrie nationala. Decizia de a face din Tarom o companie regionala, Tarom-ul treuie sustinut asa cum toate statele sustin. Aici trebuie sa functioneze ajutorul de stat, cu respectarea regulilor 
stabilite de Consiliul Concurentei. Nici un stat nu a spus: nu ma mai intereseaza, sa nu mai zburam. Cum veti mentine imaginea, deocamdata buna, in presa straina? Trebuie sa te manifesti in tara la tine ca un om responsabil, ca in acel reprezentant al societatii in fata institutiilor statului. Sa probezi ca batalia de campanie legata de lupta impotriva coruptiei are o finalitate. Presedintele are in Consiliul suprem de aparare al tarii toate institutiile care pot lupta importiva coruptiei. Sa plece de la vorbe la fapte. Foarte mult, reputatia mea s-a constuit pe faptul ca ce am spus am facut. Credeti ca Romania va fi capabila sa tina acest calendar al integarii europene? Raspunsul meu categoric este da. Tot efortul institutiilor statului se va concentra in acest sens. Nu va fi o factura greu de platit? Mai ales la energie, care se va dubla ca urmare a negocierii defectuoase. Vom explica. Este o realitate intr-un acord. Dar va trebui sa explicam oamenilor si sa diminuam socul. A fost prea tarziu sa mai renogociem ceva. Acordul este in pregatire la Parlamentul European. Credeti ca veti putea duce la capat acest program? Vom incerca sa aplicam masuri compensatorii la aceste efecte pe energie. Asa s-a negociat, este o obligatie asumata de statul roman. Prin guvern se vor gasi solutii de ameliorare a socului. Mineritul vine cu 5.000 de someri in perioada imediat urmatoare. Va trebui Guvernul sa vina cu masuri. Investitii directe. Anul acesta va fi anul de 2 miliarde cel putin. Cred 
ca mai mult nu putem absorbi ca investitie directa.

Sunt un om politic care a sustinut aceste obiective in campanie. Ele au avut o contributie decisiva in succesul meu. Eu nu pot uita ca Alianta este la guvernare pentru ca eu am candidat sustinand exact ceea ce trebuie sa faca Guvernul. Or, a doua zi dupa instalarea in functia de presedinte, eu nu m-am derobat de responsabilitatile pe care mi le-am asumat. Aceste masuri sunt dorite de societate si, in calitate de presedinte, comunic Guvernului punctele de vedere ale societatii romanesti. Cred ca nu fac nimic rau si nimic neconstitutional. Si credeti ca-i face rau? Am spus ca voi fi un presedinte implicat. Si acum sunt un sustinator al alegerilor anticipate, pentru ca Guvernul este intr-o situatie foarte dificila. Chiar daca, atunci cand aveam obligatia constitutionala sa negociez cu partidele pentru realizarea unei majoritati, am facut-o, aducand si PUR, este extrem de dificil pentru primul-ministru sa aiba in structura Guvernului un partid care a fost aliatul PSD in campanie si care acum revendica prefecturi. E foarte dificil pentru Calin Popescu-Tariceanu sa explice si electoratului, si celor doua partide din Alianta cum poti sa pui un prefect de la un partid care, in campanie, ti-a fost extrem de ostil. Sau cum poti sa pui un prefect de la un partid care a sustinut desemnarea lui Nicolae Vacaroiu si a lui Adrian Nastase ca presedinti ai Camerelor. PUR, in primul rand, trebuie sa corecteze aceasta eroare ca sa devina credibil. Sa declansam proceduri parlamentare pentru schimbarea celor doi presedinti ai Camerei, daca vrea sa fie un aliat loial al Aliantei. Sigur, a fost foarte important sa trecem Guvernul, dar cred ca dl. Tariceanu va trebui sa discute foarte serios in continuare colaborarea, pentru a o duce la un nivel de colaborare fair play intre partidele care alcatuiesc Alianta. In situatii de criza. Acum nu suntem intr-o astfel de situatie, ea nu trebuie provocata atata timp cat Guvernul poate sa-si atinga obiectivele dar, personal, sunt un adept al unor anticipate imediate pentru a scapa de o solutie imorala care se numeste PUR. Este o solutie politica pe care eu am negociat-o din nevoia instalarii unui Guvern, dar ea mi se pare lipsita de moralitate. Atunci am pus inainte interesul de a avea un Guvern, de a lua primele masuri-semnal si care sa produca efecte in 2005. Era o prioritate care a fost realizata si, daca dl. Tariceanu va fi un adept al solutiei anticipatelor, la mine va avea tot sprijinul. Era competenta pe domeniul ei. Ea a gestionat foarte 
bine creditele externe si Primaria a derulat si deruleaza circa 700 de milioane de euro-proiecte. Probabil ca acest lucru a fost mult prea putin in raport cu ce au asteptat parlamentarii de la un ministru al Integrarii. Confuziile pe care le-a facut, lipsa de siguranta n-au putut sa o conduca spre un aviz favorabil si, probabil, a fost o eroare a mea propunand aceasta solutie. Desi era un om care, sunt convins, dupa ce ar fi invatat institutia, se putea descurca foarte bine. Este un om cu foarte mult curaj, probabil curajul tineretii. Nu. Aici suntem intr-o zona exagerata. Dobre este un transportator recunoscut in sistem. N-a avut nici o legatura cu formarea garniturilor, pentru ca Petrosaniul nu este pe Regionala Craiova, unde el era director, ci pe Regionala Timisoara. Ordinul de constituire a garniturilor, venit de la ministrul Transporturilor, s-a dat Regionalei Timisoara si nu Regionalei Craiova. Regionala Timisoara a pus la dispozitie trenurile. Eu va pot spune ca, in septembrie 1991, Dobre a fost directorul de regionala care a oprit trenurile la Craiova. Am avut o discutie cu presedintele Asociatiei victimelor mineriadelor. Eu nu sunt un avocat al lui Dobre. Daca se va constata ca, in 1990, a avut un comportament incorect, va trebui sa judecam mentinerea lui in Guvern. Asta cu siguranta se va intampla. Ce stiu cu siguranta, in acelasi timp, este ca a existat un ordin al ministrului Transporturilor, adresat Regionalei Timisoara, care a pus garniturile la dispozitie, 
si ca Petrosaniul, unde s-au format trenurile, nu este pe Regionala Craiova, ci pe Regionala Timisoara. Unii vor fi schimbati, altii nu. Nu-mi cereti sa va spun care sunt cei care vor fi schimbati. Decizia mea este de a tine serviciile de informatii in afara influentelor politice. N-as spune ca a existat o interventie in jocurile politice a celor trei mari servicii - SRI, SIE si STS. Au stat deoparte, spre cinstea lor, pentru ca au avut comportament de servicii neimplicate. In acelasi timp insa, nu pot sa nu analizez realitatea performantelor lor si, in functie de aceasta, la unele servicii vor fi schimbari, la altul nu. Directorii de servicii nu se schimba ca directorii de intreprinderi. Sefii de servicii ai unui stat membru al NATO au nevoie de timp pentru a fi schimbati. Ei trebuie sa-si faca vizitele de curtoazie la omologii lor din principalele servicii cu care au colaborat si acest lucru necesita timp, pentru ca nu trebuie sa se produca rupturi in colaborarea serviciilor cu serviciile din statele aliate. Va trebui cat se poate de repede sa il nominalizez. Deocamdata, avand in vedere delicatetea subiectului si a functiei, il substitui prin legatura directa cu serviciile de informatii si cu armata. Este dificil sa gasesti un consilier pentru securitate, pentru ca el este automat omologul Condoleezzei Rice sau omul cu care vorbeste Colin Powell. Dificultatea acestei desemnari vine si din gasirea solutiei acceptate de toata lumea. Nu poti sa dai serviciilor de informatii un consilier in care sa nu aiba incredere. Au mai fost, la Palatul Cotroceni, consilieri pentru securitate cu care nu s-a intalnit nici un sef de servicii sau care nu primeau informatii. Este un lucru delicat, n-o sa ma pripesc. Am avut solutia acceptata de toata lumea - Vasile Blaga -, dar nevoia de a da un ministru de Interne a facut sa renunt la el. In momentul in care voi gasi consilierul, il voi anunta. Am o lista intreaga - nu-mi cereti nume! -, dar unul din elementele-cheie este si increderea mea. Si n-am acordat-o cu usurinta nimanui. In ianuarie, prima participare la o sedinta de Guvern. Deocamdata, prin toate deplasarile la institutiile cu atributii in domeniu, inclusiv la Ministerul de Interne, m-am limitat la a exprima clar, dupa alegeri, ca tema coruptiei ramane o prioritate. Voi continua, in zilele urmatoare, cu intalniri la Parchetul General si la Parchetul National Anticoruptie, unde vreau sa fac foarte clar ca problema coruptiei este departe de a mai fi numai o problema a 
institutiilor cu responsabilitati, ci o problema de securitate nationala. In prima sedinta a CSAT, voi introduce problema coruptiei in obiectivele de securitate nationala. Si ea va trebui tratata ca atare nu numai de catre partide, de politicieni. Serviciile de informatii au obligatia sa contribuie cu informatii la sprijinirea realitatii probelor care sa-i duca acolo unde le este locul pe aceia care au confundat institutiile statului cu institutii la dispozitia lor. Prima sedinta a CSAT va avea tema centrala tema coruptiei. In februarie, pentru ca sefii multora dintre institutii se instaleaza acum. E vorba de ministrul Justitiei, de ministrul Administratiei si Internelor. Or, le trebuie un timp minimal sa analizeze parghiile si oamenii cu care se poate declansa aceasta lupta impotriva structurilor de tip mafiot. Sunt un presedinte care, in momentul de fata, are informatii. Toata lumea comunitatii de afaceri clientelare este debusolata. Nu-si explica cum nu au putut sa introduca in Guvern nici un om. Grupurile de interese care au fost obisnuite sa lucreze cu Guvernul ca o anexa a intereselor lor au declansat acum marea batalie a secretarilor de stat care sa fie oamenii lor, sa aiba piloni de sustinere in structurile guvernamentale. Asa cum am reusit la nivelul Cabinetului, sunt convins ca avem sanse mari sa reusim ca, si la nivelul secretarilor de stat, sa taiem puntile de influenta ale acestor grupari. In prima sedinta de guvern la care voi participa, ii voi avertiza pe ministri 
asupra acestui lucru. Pana la sfarsitul lunii ianuarie imi voi alege o sedinta a Executivului la care sa particip. Pe ordinea lor de zi, voi cere introducerea si a unei teme la solicitarea presedintelui, premergator introducerii ei in CSAT. Cel putin sufleteste, raman pe solutia aceasta si, daca as spune ca nu, as minti. Voi incerca sa fiu un presedinte al tuturor romanilor, dar categoric gandesc ca ceva trebuie sa se intample. Cred ca trebuie sa se faca fuziunea. Trebuie realizat un singur partid. Dupa ce PNL si PD isi fac congresele acum, ar trebui ca februarie, martie, mai sa fie perioada in care cele doua partide sa analizeze solutia fuziunii si sa o decida. Nu poate fi evitat subiectul de pe ordinea de zi a celor doua congrese. Pe nici unul. Ion Iliescu este un politician respectabil, dar are limite in a intelege viitorul Romaniei, il deseneaza mult prea greu. Adrian Nastase a ridicat sistemul de guvernare de tip mafiot la rang de politica de stat si nu poate sa fie un partener al meu de dialog. PSD ar trebui sa se modernizeze el insusi. Ar fi un mare castig pentru Romania daca PSD ar lua decizia interna de a se moderniza. El a ramas un partid care, datorita dominatiei absolute pe care o au in interior Cozmanca, Hrebenciuc, Dan Ioan Popescu, Ion Iliescu, Adrian Nastase, n-a evoluat. Ponta nu are forta, desi face valuri. Intelegerea nevoii de modernizare trebuie sa vina chiar de la lideri cu autoritate, precum Ion Iliescu si Adrian Nastase, dar care trebuie sa inteleaga ca au misiunea sa stimuleze modernizarea partidului, dar nu in favoarea castigarii alegerilor interne de catre ei. Daca vor putea acest lucru, PSD va putea deveni un partid viabil. Eu am avut o discutie cu dl. Iliescu. Intrebarea dansului a fost daca mai poate folosi din cand in cand resedinta prezidentiala de la Scrovistea. Raspunsul meu a fost da si va asigur ca n-am nimic impotriva s-o mai foloseasca pana cand RAAPPS ii va pune la dispozitie, conform legii, o resedinta. E o chestiune omeneasca, de bun-simt. Eu nu tineam sa fac Revelionul la Scrovistea. Mi-a placut mai mult la "Orizont" si in Piata Universitatii. Solutia pentru RAFO - sechestru pe averea celor care au devalizat-o. Nu stiu daca va fi cazul sa se ajunga aici. Trebuie declansate imediat masurile asiguratorii, fiindca banii de care a fost scutita Rafo au fost produsi si s-au dus in buzunarele unei clientele, care a cumparat din acesti bani hoteluri, pamanturi, a dezvoltat alte afaceri. Or, exista institutia sechestrului pe 
avere, care trebuie sa functioneze si sa se manifeste imediat. Va pot spune - si nu mai vorbesc in calitate de candidat, ci de presedinte informat - ca dosarul Rafo este dus la nivelul la care se pot declansa masuri asiguratorii. Faptul ca au existat dispozitii ca procurorul care avea dosarul sa il predea si dosarul sa fie rupt si imprastiat in vreo cinci parti este un lucru care nu va mai continua. Astept sa am discutia cu PNA - lucru care se va intampla foarte curand - fara tentatia de a subordona vreo institutie, dar institutiile trebuie sa stie punctul de vedere al presedintelui Romaniei. Voi cere punerea imediata si in cea mai mare viteza in aplicare a masurilor legale, pentru ca informatiile despre nivelul la care s-a ajuns cu dosarul Rafo sunt certe si masurile trebuie declansate. Nu e obiectivul actualei administratii sa inchida Rafo. Spre satisfactia mea, este o rafinarie care anul trecut n-a inregistrat pierderi, dar s-au inregistrat mari furturi ale clicii care a drenat din Rafo toate resursele. Haideti sa vorbeasca institutiile statului, pentru ca, daca voi spune nume, se va spune ca presedintele a asmutit institutiile! Nu voi ezita sa spun in fata institutiilor aceste nume, pentru ca si ele stiu ceea ce stiu si eu. Nici una, in afara de ce am facut inainte de a deveni presedinte al Romaniei. Exista un angajament al administratiei americane ca se va aplica legea si am incredere in acest angajament, iar prezenta ambasadorului SUA la inmormantarea lui Teo Peter a credibilizat, 
pentru mine, acest mesaj. Voi urmari cu atentie evolutiile cazului. Stiu, ca informatie de ieri (marti - n.red.), ca, in momentul de fata, instantele marinei militare americane au declansat procedurile. Stiu ca exista doua echipe, una cu juristi si tehnicieni romani si alta cu americani, care pun cap la cap cazul. Va asigur ca, in calitate de presedinte, voi cere aplicarea legii in Romania. Sincer, il sustin, mi se pare realist si necesar. In acelasi timp, dupa ce am facut afirmatia ca trebuie realizat proiectul, am primit foarte multe reactii impotriva lui. Au fost tot timpul reactii care n-au adus si argumente. Ieri (marti - n. red.), am avut o discutie cu directorul pentru Romania al Bancii Mondiale si stiu ca se fac evaluari pe acest proiect. Nu m-as mai grabi sa spun ca trebuie facut, ci trebuie asteptat pana cand toate evaluarile sunt facute. Eu cred ca pentru zona nu este o solutie rea. Este insa o parere de politician si nu una de specialist si va asigur ca voi tine cont de punctul de vedere al specialistilor. "Frauda electorala" - ancheta parlamentara. Va fi subiect de discutie astazi (ieri - n. red.) cu premierul Calin Popescu-Tariceanu. La reluarea lucrarilor Parlamentului, va trebui o ancheta parlamentara asupra modului in care s-au desfasurat alegerile, pentru ca nimeni nu mai trebuie sa gandeasca vreodata, in Romania, ca vointa electoratului poate fi masluita. Iar acest lucru s-a produs in turul intai. Am avut discutii in care am dat explicatiile necesare si cred ca au fost intelese in toate cancelariile. Romania se afla la limita orientala a NATO si a Uniunii Europene, este o tara care are dreptul sa fie un factor de stabilitate in zona Marii Negre, zona de maxima importanta strategica regionala, iar Romania poate fi un factor de echilibru aici. In jurul Marii Negre se afla si Ucraina, si Georgia, si Moldova, iar Romania poate fi o tara importanta in stabilizarea zonei si un punct de atractie pentru tarile care ar putea sa devina membre ale NATO si ale UE. Georgia insasi a anuntat ca, in 2006, intentioneaza sa ceara sa devina membru al NATO. Nu vad de ce Romania n-ar juca un rol important in zona. Singura tara care, in momentul de fata, are forta sa sprijine o asemenea politica regionala este SUA, alaturi de Marea Britanie. As vrea ca mandatul meu sa aduca o contributie suplimentara la solutiile clasice de pana acum, de genul "Hai sa fim in NATO!" si "Hai sa fim in UE!". Eu cred ca toti avem obligatia ca, dincolo de variantele clasice, sa aducem 
contributii la consolidarea importantei Romaniei.

Eu rămîn consecvent în dragoste şi în fotbal. Nu schimb femeia şi nici echipa. Funcţia nu-mi va schimba nimic din sentimente. Am fost fan al Stelei şi voi admira mereu Steaua. Dar la Rapid m-am implicat cu adevărat. Cînd am venit la Ministerul transporturilor. Mi se pare normal pentru orice ministru al Transporturilor să fie suporter al Rapidului. Pe vremea mandatului meu s-a creat şi Rapid, prin trecerea la profesionism, iar eu m-am implicat, am ajutat la reabilitarea bazei şi m-am ataşat de club. A fost, cum se spune, o dragoste venită la bătrîneţe. Sprijinul îl poate da executivul. Eu voi susţine, voi avea grijă ca sportul nostru să fie o emblemă, să rămînă o zonă de prestigiu şi de sănătate. Şi, cel mai important, să se dezvolte sportul de masă. Acolo, jos, la nivelul primar. Nu mă exprim, ca să nu influenţez deciziile. Este o atribuţie a premierului, sper să fie numită o persoană care să iubească mult sportul. Da, dar mai degrabă a Sportului Studenţesc. Nu vă ascund că, sufleteşte, aş prefera varianta a doua. Mai bine la municipalitate decît la vreun şmecher. Da, îmi plac Ronaldinho şi Nedved. Ultimul trece şocant pe lîngă fundaşi. Cristi Chivu (rîde din nou) era ca un stîlp de telegraf cînd trecea Nedved pe lîngă el. De la noi, îl ador pe Ilie Năstase, e ca o parte din mine, simt pentru el o admiraţie pe care însă n-am mai apucat s-o mărturisesc. Cum să nu? Eram şi eu la meciul ăla jucat pe nisip. A fost o situaţie penibilă. Dar şi danezii au evoluat tot pe terenul ăla, iar echipa noastră n-a jucat nimic. Mi-l aduc aminte şi acum pe săracul Filipescu, ce-l mai fluiera lumea... Atît timp cît nu utilizează bani publici şi este o organizaţie nonprofit, statul şi guvernul nu se pot amesteca. Apare un dialog duplicitar cînd şefii FRF solicită fonduri de la guvern, iar atunci cînd intervin bani publici, nu poţi refuza controlul statului. Singurii care au rămas la conducere în ultimul deceniu sînt şefii de sindicate şi Mircea Sandu. Îi admir capacitatea de a rezista acolo, deşi cîteodată e bine să mai şi pleci, să nu ajungi la o popularitate de 2 procente... El nu mai are acum o influenţă prea mare şi cred că ar fi oportună o schimbare de oameni la vîrful FRF, aceasta fiind şi o chestiune de decenţă. Mare păcat că nu este loc pentru el la naţională. Dar sînt convins că şi Piţurcă, cu asprimea lui, va reuşi. Lucescu ar fi foarte bun şi ca preşedinte al FRF. Este un manager foarte priceput şi ar face foarte bine fotbalului românesc dacă ar deveni preşedinte al 
federaţiei. Nu 100%. Nicăieri nu este. Decît, poate, în Anglia. Nu! Păi ce, imaginea Argentinei a fost afectată că s-a drogat Maradona? Şi parcă Maradona a fost ceva mai mare decît Mutu, nu? Cel care a pierdut a fost Mutu însuşi. Drama e că un tînăr talentat ca el a crescut doar fizic, nu şi cu mintea, şi nu a rezistat tentaţiilor. A primit o lecţie de viaţă. Nu, categoric nu! A fost o eroare. E ca şi cum eu l-aş lua în avionul prezidenţial pe Miron Cozma... Ţiriac şi-a probat calităţile de bun manager. Aţi văzut ce bine a ieşit la Atena, deşi toată lumea îşi exprima îngrijorarea înaintea Olimpiadei. Eu aş fi vrut să mai rămînă, dar opţiunea lui a fost alta. Sper ca Octavian Morariu să reuşească cel puţin la fel de mult. Rămîne acasă. Glumeam. Eu cred mult în Piţurcă. Cu el vom depăşi criza. Este un om care îşi caută resursele în el. Se bazează pe el. Cînd trebuia să i se mulţumească, a fost dat afară. L-am admirat ca fotbalist pe Anghel Iordănescu mi-a rămas în memorie intrarea lui pe teren la Sevilla. Dar la naţională n-a reuşit să mobilizeze jucătorii, să le canalizeze energiile. Deci nu pot spune nimic despre el ca antrenor. Nici la Rapid, unde a fost complet neperformant, nici la naţională. A fost o greşeală. Nu există nici un selecţioner care să fie membru de partid. Şi-a făcut praf cariera prin politizarea echipei naţionale. Da, am fost şi cînd nu eram preşedinte. Nu voi avea reţineri nici pe viitor. Voi merge şi la meciuri... La peluză...

E bine să fii cinstit. Asta am simţit. Şi chiar asta aş face, m-aş duce la fotbal! Mai ales dacă ar fi şi un meci de calitate. Eram copil, la Iaşi, şi mergeam la stadion luat de mînă de tatăl meu. Juca Iaşiul cu Steaua, care venise cu echipa sa mare: Voinescu, Apolzan, Tătaru. În copilărie am ţinut cu Steaua. Apoi, ca ministru al Transporturilor, am fost legat de Rapid. Erau anii de început ai clubului profesionist, cînd s-a desprins secţia de fotbal. Am şi ajutat Rapidul cu investiţii, din partea ministerului. Să spunem că Rapid este dragostea mea la bătrîneţe şi că am un mare respect pentru Steaua. Nu a avut importanţă că era campanie. M-am exprimat ca microbist. Pentru că Iordănescu a distrus echipa naţională. A fost incapabil să-i motiveze pe jucători. Întîi că l-am iubit ca fotbalist. Atunci era un profesionist chiar înaintea apariţiei profesionismului. Nu voi uita niciodată sfertul de oră pe care l-a jucat la Sevilla, în finala Cupei Campionilor! Dacă vorbim despre el ca antrenor, e cu totul altceva. A cîştigat titlul de "antrenorul secolului", dar avea o generaţie de excepţie. La Rapid şi la echipa naţională, cînd n-a mai avut-o, şi-a probat lipsa de valoare. O spun rezultatele. A fost o slăbiciune, care, din păcate, l-a penibilizat de tot. Nici nu şi-a atins scopul ca să devină senator al României. Eu sper, pentru că îmi place Piţurcă. Îmi place asprimea lui şi faptul că e un om hotărît. Cred că va izbuti să strîngă jucătorii în jurul lui şi să folosească potenţialul generaţiei tinere. Îmi place Dănciulescu. De ce nu, în pereche cu Claudiu Niculescu? Îl regret pe Ionel Ganea, care era un luptător. Simţul de golgeter al lui Neaga îmi dă şi el speranţe. Dar nu cred, pe pildă, că Stelea mai e o soluţie. Îmi inspiră un om temut şi respectat. Asta contează. Apreciez la Mircea Sandu abilitatea de a explica întotdeauna ce s-a întîmplat astfel încît să nu apară niciodată ca principalul vinovat. În viaţă însă, o funcţie publică exercitată pe termen lung te erodează. Mircea Sandu ar trebui să ştie cînd să facă pasul înapoi. Nu. E doar un răspuns la o întrebare. Nu-i spun eu lui Mircea Sandu să se retragă. Nici n-ar face-o! Mircea Sandu e un om inteligent. Ştie ce să facă. Gigi Becali pare un sufletist. Un om care investeşte mult în Steaua, dar care şi foloseşte echipa ca un vehicul publicitar. Cît despre Dragomir, ce să zic? Are şarmul său şi se comportă mereu cu o sinceritate care îl ajută să nu se erodeze. Dar, ca şi în cazul lui Sandu, ar trebui să accepte 
ideea că vine o vreme a retragerii. Să jucaţi bine! E o copilărie să credem că un politician ca Tony Blair se poate coborî pînă într-acolo încît să intervină pe lîngă o comisie a federaţiei engleze, care ştie foarte bine să-şi facă treaba. Năstase a fost penibil în cazul Mutu! Cum să facă Tony Blair aşa ceva?! Tony Blair este un mare politician pentru că ştie să respecte legile ţării lui. Năstase a pierdut alegerile pentru că nu le-a respectat. Cred că povestea cu Mutu e un incident de tinereţe. Mutu a avut glorie, bani şi femei înainte de a avea suficientă minte ca să înţeleagă cum trebuie folosite aceste trei lucruri bune din viaţa unui om. Mutu va reveni. Şi el, şi Chivu, care a fost accidentat, sînt foarte importanţi pentru echipa naţională şi eu cred că se vor întoarce la formă maximă. Aştept momentul în care noi toţi ne vom obişnui cu gîndul că nu-l mai avem pe Hagi. Dacă ne uităm atenţi, în România ultimilor 15 ani doar Mircea Sandu şi cîţiva lideri sindicali au rămas pe aceleaşi poziţii. Gigi Becali şi Dragomir au încercat să-şi convertească în voturi notorietatea din fotbal. Numai că asta nu merge. Oamenii te aşază întotdeauna pe locul unde ei te cred capabil. Eu dacă aş candida ca preşedinte al federaţiei de fotbal sau de kaiac-canoe, n-aş lua nici două voturi. Dobrin, Hagi, Anghel Iordănescu şi Mircea Lucescu. Aceştia sînt cei mai buni fotbalişti români după părerea mea. E vorba de cei pe care i-am văzut jucînd. Fotbalul a progresat. Chiar dacă înainte era mai spectaculos, 
în sensul tehnicii, acum e mai plăcut de urmărit. Probabil că schimbările vin de la regimul profesionist. Înainte, jucătorii mai trăgeau cîte un chiolhan după meci. Acum asta îi costă!


Bună ziua, bine v-am găsit! Cred că, de la mine, nu doriţi să ascultaţi un cuvânt care prezintă proiecte guvernamentale, ci vă interesează mai mult ce este posibil să se întâmple în jurul nostru şi, mai ales, la noi în ţară. Foarte mulţi dintre dumneavoastră, cu certitudine, aţi investit încredere în noul guvern, în schimbarea politică ce a avut loc cu ocazia alegerilor din noiembrie şi decembrie 2004. Una din obligaţiile esenţiale ale noii Administraţii este, printre altele, să nu vă înşele speranţele. Ştim foarte bine că punctul cel mai sensibil al activităţilor economice şi comerciale în România este mediul de afaceri. Aici, comunitatea de afaceri aşteaptă schimbări şi nu neapărat reduceri de taxe, de impozite, ci aşteaptă, în primul rând, un tratament egal. Sigur, conform programului, Guvernul a început şi va continua cu reduceri ale fiscalităţii, ceea ce este foarte bine. Dar, esenţial este ca mediul de afaceri să fie unul egal pentru toţi, cu administraţie eficientă. Vă voi spune ce ar putea să se întâmple din punctul de vedere al administraţiei. În primul rând, sincer vorbind, nu trebuie să aştepte nimeni, şi aici nu vreau să descurajez, dar vreau să rămân în realităţile noastre, o transformare peste noapte a administraţiei româneşti, care este birocratică, ineficientă. Obiectivul nostru este să accelerăm viteza de modernizare, pentru că ne-am obişnuit să spunem: un aparat birocratic foarte mare. Eu cred că sunt foarte multe instituţii care duc lipsă de personal. Marea problemă a administraţiei româneşti este eficienţa birocraţiei. Una este birocraţia germană sau franceză, care ar putea fi la fel de stufoasă numeric, cum este birocraţia românească, dar diferenţa o face eficienţa fiecărei birocraţii. Obiectivul nostru este să eficientizăm administraţia, să o facem să lucreze în slujba celor care au nevoie de ea. Să o facem să scurteze termenele şi să-şi asume responsabilităţi. Una din marile probleme ale administraţiei româneşti este frica de răspundere. Nu numai pregătirea profesională este o problemă, dar si lipsa de responsabilitate în asumarea deciziei este o altă problemă a administraţiei româneşti. Şi nu vă spun ca un om care vine din afara sistemului administrativ, ci ca un om care, de circa 15 ani, trăieşte efectiv în administraţia românească, ori în calitate de ministru, ori în calitate de primar general. Marea problemă a administraţiei româneşti este lipsa de responsabilitate, lipsa de curaj de a lua decizii. Centralizarea la vârf şi, în cele 
din urmă, totul limitat la decizia unui singur om. Noi nu avem paliere intermediare, care pot decide funcţie de importanţa a ceea ce se solicită. Din acest motiv, va trebui să lucrăm foarte rapid în eficientizarea administraţiei, prin conştientizarea şi responsabilitatea funcţionarului public, obligat să facă serviciu, să dea soluţii, să răspundă pentru soluţia pe care şi-a asumat-o. Aici va trebui lucrat, la lege, şi mai ales la obligaţie, pentru că, până la educaţie, trebuie să vină obligaţia funcţionarului de a-şi asuma răspunderea pe palierul căruia i se adresează problema ce trebuie rezolvată. O altă problemă a mediului de afaceri este teama de justiţie, incertitudinea că, adresându-se justiţiei, obţii soluţia legală; o justiţie care nu a creat nimănui până acum confortul că, adresându-se ei, se adresează în primul rând unei instituţiei care obligă la respectarea legii, atunci când legea nu este respectată între părţi sau între stat şi un agent economic, în mod deosebit. Aici este, dacă vreţi, marea noastră bătălie, care, trebuie să recunoaştem, are ca bază a succesului doar o intervenţie extrem de eficientă în aşezarea structurilor justiţiei. Şi, când mă refer la aşezarea structurilor justiţiei, mă gândesc, în primul rând, la dedicarea instanţelor pe probleme. Este aproape hilar ca un agent economic să aibă nevoie de 7, 8, 10 ani, uneori, pentru finalizarea judecării unui proces, datorită amestecului între problematica de tip comercial cu administrativul ş.a.m.d. Comunitatea 
de afaceri are nevoie de un arbitraj rapid, imediat, eficient şi în conformitate cu legea. Aici va trebui să colaborăm foarte bine cu structurile europene, pentru că modul cum se administrează un proces în momentul de faţă, în care este implicat unul sau mulţi agenţi economici, face, practic, justiţia inutilă pentru foarte mulţi dintre agenţii economici. Mediul de afaceri aproape că nu are speranţă în justiţie şi atunci preferă soluţii alternative justiţiei, ceea ce cred eu, reprezintă unul din marile pericole ale viitorului. Va trebui să lucrăm, chiar de anul acesta, la eficientizarea justiţiei. Nu se poate ca legislaţia noastră să permită tergiversarea la nesfârşit a unor procese comerciale. Mai avem o altă mare problemă, tot în zona justiţiei: pregătirea corpului judecătoresc şi a magistraţilor în general. Pentru foarte mulţi magistraţi, când se epuizează capacitatea de a înţelege un fenomen comercial, se intră în penal. În momentul când magistratul, procurorul sau chiar poliţistul nu mai înţelege mecanismul comercial, el spune: de aici încolo este penal. Şi foarte mulţi oameni de afaceri sunt târâţi în zona instanţelor pentru simplul motiv că instanţele noastre nu sunt pregătite să judece partea comercială. Într-o economie care se pretinde a se îndrepta puternic înspre economia de piaţă, instruirea magistraţilor este un element fundamental. Nu aş vrea să insist foarte mult pe independenţa justiţiei. Ea este, în momentul de faţă, din punctul nostru de vedere, o realitate; nimeni nu mai pune mâna pe telefoane, sper, pentru a rezolva probleme în justiţie. Marea problemă este că aceasta dezorientează pe mulţi. Independenţa a speriat pe câţiva. Uitaţi-vă cum ţipă. Dacă nu i-a mai sunat nimeni, fie că discutăm de o televiziune, de magistraţi, de organisme de presă chiar, sunt dezorientaţi de independenţă. Şi după ce au constatat că, după vreo lună, nu îi caută nimeni, au început să-şi ţipe independenţa făcând abuz de instituţia pe care unul sau altul o conduce. Mă uitam ieri la o declaraţie a şefului CSM, că justiţia trebuie lăsată să-şi facă treaba; şi eu sunt absolut de acord cu ea. Dar nimeni nu va tolera în România ca, sub afirmaţia să fim lăsaţi să ne facem treaba, să constatăm peste 5 ani că, de fapt, nu ne-am făcut-o sau ne-am făcut-o prost. Vă pot asigura că, din punctul de vedere al Instituţiei Prezidenţiale, nu voi conteni să presez instituţiile statului să-şi facă treaba acum, nu la anul, nu peste cinci ani, nu după următoarele alegeri. România are 
nevoie de eficienţă în mediul de afaceri acum. Acum este un moment hotărâtor în care, spre România, se pot îndrepta investiţii extrem de importante, care să contribuie la fortificarea economică şi, dacă vreţi, socială a României sau putem rata momentul. Ca preşedinte nu sunt dispus ca, de dragul poveştii lăsaţi-ne să ne facem treaba, să risc momentul intrării în normalitate. Unii consideră normal ce se întâmplă acum sau ce s-a întâmplat până acum. Eu consider că este normal ceea ce urmează să se întâmple. Şi, din acest punct de vedere, aş vrea să mai clarific o poziţie, legată de lupta împotriva corupţiei. Aş vrea să ştiţi că nu mi-am propus şi nu am dat instrucţiuni nici unei instituţii a statului să facă o normă de arestări, să aresteze pe cineva anume, să se uite într-un mediu sau altul al fostelor sau actualelor cercuri de jocuri în lumea economică. Singurul lucru pe care îl vizez imediat este ca nimeni să nu mai fie în situaţia să ajungă la preşedintele ţării, la primul ministru sau la miniştri ca să facă o afaceri. Legislaţia noastră, dacă te uiţi la ea, nu necesită un asemenea contact. Dorinţa comunităţii de afaceri, a unui investitor, de a ajunge la preşedinte sau la primul ministru, este proba corupţiei. Atâta timp cât oamenii de afaceri nu vor avea încredere că îşi pot rezolva problemele la nivelul la care acestea se rezolvă în orice ţară civilizată, avem proba că avem un mediu de afaceri toxic, care aşteaptă, uneori, intervenţie prezidenţială sau guvernamentală. Sigur, 
sunt marile regii care sunt un alt sector, un alt segment; acestea, de regulă, se fac prin hotărâri ale Guvernului, prin legi adoptate în Parlament. Dar, discutăm de viaţa de zi cu zi în care, de multe ori, comunitatea de afaceri solicită să ajungă la cei mai înalţi funcţionari din administraţie, pentru că eu îi consider şi pe primul ministru, şi pe preşedinte a fi nişte funcţionari în slujba unei ţări, cere să ajungă la aceste niveluri, pentru că nu îşi pot rezolva problemele pe nivelelurile mai mici, acolo unde este sediul problemei. Aceasta este proba de corupţiei, care eu sper să se diminueze şi, uşor-uşor, să avem proba intrării în normalitate. Nu ştiu cât de eficient vor lucra Justiţia, Poliţia, Parchetul pentru trecut. Mă interesează acum, în mod deosebit, cât de eficient se lucrează pentru prezent şi pentru viitor. Mă interesează, şi voi veghea la acest lucru, ca mediul de afaceri să nu mai fie dependent de comisioane, de bunăvoinţa unui politician, de cercul în care se învârte un om din economie sau altul, de influenţa politică pe care şi-o poate crea. Voi fi extrem de deschis cu dumneavoastră să vă spun că unul din obiectivele majore pe care le-am avut împreună cu premierul Tăriceanu a fost să evităm introducerea în structurile guvernamentale a unor secretari de stat reprezentând cercuri de afaceri. Am avut parţial posibilitatea să controlăm acest lucru, nu avem garanţia că am reuşit sută la sută. Guvernarea trebuie să fie curată, instituţiile statului trebuie să fie curate, Justiţia trebuie să fie curată. Nici una din aceste structuri nu trebuie să aibă stăpâni politici, pentru că aceasta nu înseamnă nimic altceva decât corupţie. Unii încearcă să acrediteze ideea că intervenţiile, presiunile lui Băsescu sunt neconstituţionale, că înseamnă deranjarea unor instituţii independente. Eu cred că este greşită abordarea şi vă asigur că orice campanii de presă ar fi, nu voi renunţa la a face presiuni pe instituţiile statului să intre în normalitatea cerută de aspiraţia noastră elementară, de a fi membri ai Uniunii Europene în 2007. Am formulat expresia aspiraţie elementară; este un minim de politică externă şi internă pe care România trebuie să şi-l propună. Ne-am obişnuit să prezentăm procesul nostru de integrare ca fiind o excepţie, o operă a unor oameni de excepţie, o întreprindere extraordinară. Eu consider mersul nostru spre integrare în Uniunea Europeană un lucru normal. El nu are nimic care să reclame decoraţii şi înscrierea în cartea de istorie. El 
are doar realitatea nevoilor unui popor şi a unei Românii care se vrea civilizată, a unei Românii care vrea să aibă un viitor bun. Din acest motiv, pentru administraţia actuală, perioada 2005-2006 este decisivă, pentru că nimeni nu mai poate lua decizii politice în ceea ce priveşte integrarea României în Uniunea Europeană. Integrarea în Uniunea Europeană nu mai este o problemă de diplomaţie, ci este o problemă de ce facem aici, la noi acasă. Dacă nu ne vom realiza obiectivele aici, nimeni nu va putea lua decizia politică a integrării României în Uniunea Europeană, iar nerealizarea performanţei interne în programul de integrare în UE ar face, de altfel, ca şi integrarea să fie un timp major pentru toată populaţia, pentru că aceasta ar însemna o Românie nepregătită. Iar o decizie politică, fie ea şi favorabilă, nu va face decât rău şi va avea repercusiuni formidabile asupra nivelului de trai al fiecărui român. Procesul de integrare este un proces intern în primul rând, care doar trebuie confirmat de experţi, specialişti ai Comisiei Europene. România are obligaţia să spună: sunt gata la 1 ianuarie 2007, şi nu Bruxelles-ul să spună: România este gata. Noi suntem primii obligaţi să realizăm ceea ce ne revine în procesul de integrare în Uniunea Europeană. Dar şi aşa, şi aici aş vrea să fie nu un avertisment, ci doar o informaţie, suntem conştienţi că, şi realizându-ne toate obiectivele, aşa cum s-a angajat Guvernul României, România va avea probleme la 1 ianuarie 2007. Şocul integrării 
în Uniunea Europeană este un şoc ce va zdruncina foarte mare parte din economia românească, în mod deosebit acea parte din economie care nu a fost obişnuită să trăiască în competiţie, obişnuită până acum sau până la 1 ianuarie 2007, să tot fie susţinută de stat, acea parte care nu va avea performanţă în management. Aş vrea să fim conştienţi de faptul că, indiferent câtă tehnologie s-ar aduce într-o societate, cu un management neperformant, la 1 ianuarie 2007, foarte multe societăţi vor fi condamnate, pentru că, într-o competiţie directă cu toate economiile Uniunii Europene, România va absorbi şocul integrării numai dacă este pregătită şi managerial, nu numai tehnologic. În afară de faptul că nu vom fi sută la sută pregătiţi tehnologic, aş vrea ca măcar din punct de vedere managerial să fim pregătiţi pentru şocul integrării. Pentru că am auzit un discurs care vorbea de leadership-ul României la Marea Neagră, aş vrea să punem lucrurile acolo unde sunt ele. România trebuie să fie un provider de securitate, în primul rând la frontiera orientală a NATO şi a Uniunii Europene, trebuie să fie o ţară care, prin relaţiile ei către Est, consolidează stabilitatea structurilor euroatlantice din care face parte, o ţară care nu-şi poate asuma rolul de lider la Marea Neagră, pentru că nu poate uita că mai are cel puţin doi aliaţi; Bulgaria şi Turcia sunt ţări aliate, împreună cu care noi trebuie să dezvoltăm o politică în favoarea structurilor din care facem parte la Marea Neagră. Avem probleme de securitate în zonă, avem conflicte îngheţate, iar contribuţia noastră trebuie să fie aceea de a da stabilitate zonei. Vom fi o ţară care va face deschideri către Est, având ca principal obiectiv creşterea stabilităţii structurilor din care facem parte. În acelaşi timp, deschiderile spre Est pot fi o compensare inclusiv pentru economia românească. Acea parte din economie, care are potenţial, dar încă nu este suficient de performantă pentru a sta în competiţia cu economia globală a Uniunii Europene, trebuie să se îndrepte în mod obligatoriu către Est, dacă vrea să supravieţuiască. Din acest motiv, în perioada următoare vom încerca ridicarea nivelului de încredere în relaţiile noastre cu ţările fostei Uniuni Sovietice şi chiar cu Federaţia Rusă, încercând să deschidem nişe pe care economia românească să se poată manifesta în perioada următoare. Avem doar doi ani să construim această reluare a relaţiilor comerciale spre Est. Va fi dificil şi vă pot spune că, indiferent cât ne-am dori, 
din punct de vedere politic, să facem deschiderile, dacă mediul de afaceri, comunitatea de afaceri nu se va îndrepta şi ea pe această direcţie, deschiderile politice sunt inutile din punctul de vedere al comunităţii de afaceri şi al capacităţii economiei româneşti de a face faţă momentului 1 ianuarie 2007. În România anilor 2007-2010, vom vedea o alocare excepţională de resurse din partea Uniunii Europene, 11,5 miliarde de euro, în condiţiile în care România va avea o contribuţie la bugetul Uniunii de numai 2,5 miliarde, deci o balanţă absolut pozitivă în relaţiile cu Uniunea Europeană. Sigur, ea va fi direcţionată în principal către modernizarea, atât de necesară, a infrastructurilor noastre. Din acest punct de vedere, vă pot spune că România a pierdut câţiva ani; şi o spun fără răutate şi fără a privi înapoi cu mânie. Ştiu foarte bine programul de dezvoltare a infrastructurilor rutiere şi feroviare româneşti, aşa cum el fusese negociat până în 2000; datorită intrării pe nişte variante care nu au nimic comun cu priorităţile Uniunii Europene şi, implicit, ale noastre, în ceea ce priveşte tranzitul peste teritoriul României, s-au pierdut cel puţin trei ani în realizarea coridorului 4, Nădlac către Piteşti, pe relaţia Deva-Sibiu, iar acest proiect trebuie reluat. Noi am semnat în februarie 2000, şi domnul ambasador Scheele ştie foarte bine, tronsonul Bucureşti-Constanţa, de pe coridorul 4, şi, în primăvara lui 2001, trebuia să semneze primul tronson Nădlac înspre Timişoara, primii 
60 de km. Din păcate, s-au schimbat priorităţile şi implicaţia a fost că nu s-a finanţat începerea construcţiei autostrăzii de la frontiera de vest. Se va relua ceea ce este prioritar şi pentru aliaţii noştri, nu numai pentru dorinţele noastre. Iar Guvernul va veni pe priorităţile convenite deja prin acordul coridoarelor de transport pan-europene. Coridorul 9, ca să nu exagerăm, are acum un standard care nu-l face o prioritate în următorii 5-7 ani; este pe patru benzi până la Iaşi, deviaţia de la Chişiţa către Albiţa este rezolvată în raport cu traficul; dar marea noastră problemă rămâne coridorul 4 pan-european, atât pe rutier, cât şi pe feroviar. În perioada imediat următoare, Guvernul trebuie să probeze seriozitate, consecvenţă şi constanţă, coerenţă în decizii. Nu sunt aici să dau indicaţii Guvernului, dar ştiu ce trebuie şi mediului de afaceri, şi populaţiei din România: consecvenţă, seriozitate şi aţi observat că s-a ratat îndeplinirea unui prim obiectiv până la capăt, pentru că, o dată cu reducerea fiscalităţii, trebuiau introduse şi legi clare, care vizau criminalitatea economică. Din păcate, fiscalitatea s-a redus, legea care să-l ia pe evazionist, să-l ducă exact acolo unde-i este locul încă nu a apărut. Bâjbâim prin Codul Penal, să se încerce tot soiul de artificii. Această parte a doua, care avea rostul să îmbunătăţească mediul de afaceri; sancţionarea evazioniştilor şi o rapidă derulare a proceselor de faliment; încă nu a apărut şi ea este necesară. Este necesară pentru curăţarea economiei, şi a economiei subterane, şi a economiei reale de ineficienţă, pe de o parte, şi de fraudă, pe de altă parte. Aş încheia, asigurându-vă că voi rămâne, aşa cum am promis, un preşedinte activ, care va sesiza problemele din societate şi le va duce în faţa instituţiilor statului, nu prin discuţii pe telefonul scurt sau discuţii ascunse. Voi avea ieşiri publice continue, pentru că obligaţiile constituţionale sunt acelea de a reprezenta societatea în faţa instituţiilor statului. V-aş ruga să încercaţi să nu vedeţi în mine un vârf al administraţiei, eu nu sunt în mod real vârful administraţiei din România, eu sunt cel care reprezintă societatea românească în faţa administraţiei româneşti şi chiar dacă pe unii îi deranjează, îi supără, îi şochează, îi face să creadă că noul preşedinte nu este în acelaşi calapod cu foştii preşedinţi, îmi voi menţine punctul de vedere în tot acest mandat. Comportamentul meu va fi unul legat de preluarea problemelor societăţii, inclusiv 
a mediului de afaceri, şi ducerea lor în faţa instituţiilor statului spre rezolvare. Consider că acesta este mandatul unui preşedinte ales prin vot direct şi nu să se aşeze în fruntea unei administraţii care, în momentul de faţă, prin ineficienţă, prin nivel de corupţie, prin tergiversarea deciziilor, prin mediul de afaceri incorect, şi eu vorbesc de etichetele de până acum ale administraţiei româneşti, nu are nevoie să mai aibă în frunte şi un preşedinte care să o susţină. Poziţia mea este pe cealaltă parte a baricadei, acolo unde 22 de milioane de români au nevoie să fie reprezentaţi în faţa administraţiei. 

Bună ziua, bine v-am găsit. Eu nu am un mesaj anume ci, în primul rând, vreau să dau o explicaţie a lansării acestui ciclu de întâlniri, de explicaţii pe care Guvernul, Preşedinţia, instituţiile statului au obligaţia să le dea celor 22 de milioane de români, în primul rând, şi, aplicat pe segmente de interes economic şi social, acolo unde este cazul. Astăzi suntem într-o întâlnire legată de mediul de afaceri, cu o temă extrem de delicată: ajutoarele de stat. Sigur, tehnicienii vă vor da toate explicaţiile. Probabil că, după întâlnirea de azi, vor apărea şi euro-sceptici, pentru că să spui numai că vrei în Uniunea Europeană este una, să înţelegi ce înseamnă procesul de integrare este puţin altceva. România este ţara care are cel mai mare procentaj de suporteri ai integrării în Uniunea Europeană. Sigur, este un lucru extrem de bun; aceasta demonstrează că vrem să ajungem cât mai repede acolo unde ne este locul. Marea problemă este dacă ştim ce înseamnă integrarea în Uniunea Europeană, dacă reuşim să ieşim mental din ideea că a merge în Uniunea Europeană înseamnă a face ca în România să curgă lapte şi miere pe toate străzile, pe toate bulevardele şi chiar în gropile din Bucureşti sau din orice alt oraş. Procesul de integrare în Uniunea Europeană este un proces care implică foarte multe costuri, care va face pe foarte mulţi să nu înţeleagă de ce se întâmplă aşa ceva, când ei ştiu, de mai bine de zece ani, că integrarea în Uniunea Europeană este o problemă a Guvernului, a Preşedintelui, a Comisiei Europene şi, în nici un caz, a fiecăruia din noi. În acest ciclu de explicaţii pe care Guvernul va trebui să le dea în perioada următoare, finalul trebuie să fie înţelegerea că procesul de integrare în Uniunea Europeană este un proces care înseamnă costuri, sacrificii; uneori, dacă vreţi, înseamnă capacitatea de a fi solidari într-un moment dificil. Integrarea în Uniunea Europeană nu se poate face fără solidarizarea întregii naţiuni în jurul acestui obiectiv. Este uşor să ne facem că vrem în Uniunea Europeană, iar pe de altă parte să nu acceptăm măsurile pe care Guvernul trebuie să le ia, pentru ca România să sosească, la momentul 1 ianuarie 2007, în starea de ţară capabilă de performanţă. Mă refer la performanţă economică si socială şi contribuţie la ceea ce înseamnă piaţa Uniunii Europene. Este o piaţă globalizată care, de cele mai multe ori, nu suportă, mediocritatea. Nu mai vorbim de firmele sau acţiunile sociale sub-standard - acestea nu sunt acceptate în piaţa globală 
a Uniunii Europene. Trebuie să înţelegem că nu Guvernul este cel care integrează România în Uniunea Europeană. Această imagine televizată trebuie să dispară foarte rapid, dacă vrem să avem succes. Fiecare dintre dumneavoastră, fiecare dintre români are de plătit un cost pentru ca procesul de integrare să fie un proces reuşit. Sigur, mai sunt încă foarte mulţi, din păcate şi politicieni, care trăiesc sub impresia că, până la urmă, se va lua o decizie politică; indiferent ce am face noi aici, şi România va fi primită. Eu vă asigur, de la înălţimea funcţiei de Preşedinte al României, că nimeni nu va lua nici o decizie politică în favoarea noastră. S-au luat decizii politice continuu, de la Copenhaga şi până acum, s-au încheiat negocieri, s-au terminat procese, proceduri, zilele acestea veţi vedea şi atitudinea extrem de pozitivă, care este tot una politică, a Parlamentului European, dar lucrurile se termină aici. Problema integrării în Uniunea Europeană devine o problemă internă, în primul rând a celor 22 de milioane de români şi a Guvernului României. Numai performanţa internă ne poate duce la un finish satisfăcător. Vă mai pot spune că un 1 ianuarie 2007, pe care toţi ni-l propunem ca moment de intrare în Uniunea Europeană, o Românie nepregătită înseamnă un şoc care poate deveni insuportabil pentru comunitatea de afaceri şi pentru populaţie. Mă uit, şi nu fac nici un reproş, aceasta este tot o parte din sistemul de instruire şi de explicare,  spre exemplu, este o adevărată 
năpastă mediatică creşterea preţurilor la energie. Dar ea se produce în interiorul unor angajamente. România nu poate să sosească la 1 ianuarie 2007 cu un sistem energetic care funcţionează în pierdere, dând agenţilor economici intrări incorecte faţă de costurile de producţie a energiei. Este un angajament asumat în interiorul negocierilor de aderare şi trebuie să-l privim ca pe o realitate peste care trebuie să trecem. Guvernul, vrea, nu vrea, trebuie să facă această politică de aliniere a preţurilor la energie până la 1 ianuarie 2007, preţ care nu este stabilit nicăieri, dar avem un angajament. Costurile de producţie a energiei trebuie să fie acoperite prin încasări. Or, această condiţie obligă la paşi continui. Sunt multe alte zone, dar suntem în perioada de campanie anti-creştere preţuri la energie. Sigur, nimeni nu se bucură de faptul că ne cresc preţurile; dar plătim factura propriei noastre încetineli din perioada anterioară. Nu ne-a obligat nimeni ca la 1 ianuarie 2005 să avem costurile la energie reprezentând doar 60 la sută din costurile de producţie şi transport. Au fost politicile guvernelor noastre; aici suntem. Dar, la 1 ianuarie 2007, trebuie să fim acolo unde ne cer standardele, principiile de funcţionare ale unei economii de piaţă funcţionale. Astfel de costuri vor fi de plătit peste tot. Mă uitam la reacţia mediului de afaceri la liberalizarea a leului, la neintervenţionismul Băncii Naţionale; aproape suntem gata, cu toată comunitatea de afaceri, să ne urcăm cu picioarele pe guvernatorul Băncii Naţionale. Dar leul are valoarea lui, de piaţă, iar prin jocuri ale Băncii Naţionale nu mai putem stimula la nesfârşit exporturi care, poate, sunt neperformante; poate. Poziţia Băncii Naţionale nu face decât să oblige mediul de afaceri, comunitatea de afaceri, exportatorii, să-şi ajusteze costurile interne, în aşa fel încât să poată produce performanţă. Realităţile noastre înseamnă şi ele costuri în perspectiva integrării în Uniunea Europeană. Nimeni nu va putea cere vreodată Băncii Naţionale să facă o politică inflaţionistă, artificială, pentru ca noi să putem să menţinem nivelul exporturilor, fără a avea cea mai bună performanţă internă în societăţile noastre. Avem costuri de plătit în viaţa de zi cu zi a populaţiei. Impactul creşterilor la energie şi la multe altele va fi resimţit la populaţie. În aceste condiţii, este uşor să mobilizezi populaţia la nemulţumire, ascunzând realitatea unor procese care trebuie să se deruleze. Eu cred că, niciodată 
ca astăzi, România nu a avut o şansă mai bună sau nu a fost mai optimist privită de partenerii ei europeni, iar şansa pe care o avem trebuie să nu o risipim; in primul rând, prin solidaritate, prin înţelegerea unor procese inevitabile, care, este adevărat, s-au aglomerat pentru perioada 2005-2006. Si acesta este un cost pe care-l plătim lipsei noastre de capacitate de reformare economică şi socială din ultimii 15 ani. Acum, Uniunea Europeană ne spune: sunteţi bineveniţi, la 1 ianuarie 2007, depinde de voi, puteţi fi amânati până la 1 ianuarie 2008 sau puteţi să uitaţi, dacă nu vreţi să vă aliniaţi ţara şi performanţele la ceea ce înseamnă performanţa unui club: clubul Uniunii Europene. Eu vă pot spune că sunt conştient de dificultatea proceselor; din acest motiv am şi insistat foarte mult ca acest ciclu de întâlniri să se desfăşoare; şi cer Guvernului, miniştrilor, tuturor factorilor responsabili de acest proces, să explice, în primul rând, populaţiei. Cu dumneavoastră, probabil, în câteva întâlniri, lucrurile se vor clarifica pentru cei care mai au încă semne de întrebare. Dar avem de convins o populaţie de 22 de milioane de români, lucru mult mai dificil. Sigur, nu trebuie să priviţi apelul meu ca pe prefigurarea unui dezastru; în nici un caz, în 2007 nu se va trăi mai rău decât în 2004, sau în 2005 mai rău ca în 2004. Creşterile salariale, mişcarea pozitivă a economiei vor influenţa în bine nivelul de trai al populaţiei. Dar vreau să înţelegem foarte bine că există costuri 
pe care România şi le-a asumat şi nu are nici o importanţă, în momentul de faţă, dacă s-a negociat bine sau prost, dacă se putea mai bine sau mai puţin bine. În momentul de faţă, suntem într-o realitate: pe 25 aprilie, vom semna Tratatul şi, de aici încolo, nu mai avem nimic altceva de făcut decât să ne respectăm angajamentele. Aş traduce într-un singur cuvânt ceea ce trebuie să facem, de astăzi, dacă vreţi, şi până la 1 ianuarie 2007: să facem din România o ţară performantă. Aceasta este ce ne-am angajat, pentru că, altfel, nu rezistăm la şocul integrării, la procesele economice şi sociale globalizate din interiorul Uniunii Europene. Nu ni se cer aceste lucruri pentru că cineva vrea să ne chinuie; avem obligaţia să le facem, ca să supravieţuim în interiorul Uniunii Europene, ca să atingem nivelul de performanţă care să ne permită să contribuim la creşterea Uniunii Europene, să nu fim un balast, un balast care înseamnă pentru toate celelalte ţări costuri, iar pentru noi, regres, paşi înapoi. Avem de atins o performanţă minimă la nivelul mediului de afaceri şi al societăţii româneşti, iar această performanţă este numai în mâna noastră. Din acest moment, nu ne mai poate ajuta nimeni, iar eu o spun cu toată responsabilitatea: integrarea în Uniunea Europeană a devenit 95 la sută o problemă internă. Lipsa de consistenţă a înţelegerii drumului către integrare este evidenţiată şi de faptul că nu suntem capabili să organizăm o dezbatere pro şi contra integrării în Uniunea Europeană. Fără să fiu un om care vrea să stimuleze apariţia unor idei sau abordări împotriva integrării în Uniunea Europeană, faptul că suntem atât de unanimi arată că nu este cunoscut procesul, că nimeni nu are semne de întrebare, că el a fost tratat mediatic şi s-a umflat ca o gogoaşă, ca fiind strict problema Guvernului. Iar eu repet: integrarea în Uniunea Europeană este o problemă care ţine de voinţa a 22 de milioane de români. Va fi foarte uşor să nu acceptăm restructurări, limitări în fondul de salarii, raporturile de eficienţă între costurile forţei de muncă şi producţia realizat, va fi foarte uşor să nu acceptăm nimic din ce înseamnă modalităţi de a ne măsura performanţa. Va fi foarte uşor să fim sutele de mii în stradă şi să spunem că nu vrem să existe o modalitate de ajustare a costurilor în mâna patronatelor; noi vrem să fim veşnici, să avem locul de muncă garantat, indiferent cât de prost i-ar merge patronului, că trebuie să vină statul să-l sprijine. Dacă nu uităm de acest tip de abordare, 
trebuie să ne hotărâm să uităm şi de 1 ianuarie 2007. Aş vrea să înţelegeţi că acest ciclu de întâlniri este încercarea de a face un apel către dumneavoastră la conştientizarea costurilor procesului de integrare şi mai ales un apel la solidaritate. Eu vă asigur că Instituţia Prezidenţială va fi un suporter fără rezerve al procesului de integrare în Uniunea Europeană şi, în acelaşi timp, va fi un suporter al fiecărei categorii sociale care va fi în dificultate în cursul acestui proces. În acelaşi timp însă, vă garantez că Instituţia Prezidenţială va fi o instituţie care nu va accepta pasul înapoi al societăţii româneşti acum, când urmează să dăm de greu. Eu vă mulţumesc mult şi închei, rugându-vă să fiţi solidari cu visele noaste. Vă mulţumesc.

Da, institutia isi manifesta puterea din prima zi in care intri in ea pentru ca toate parghiile puterii reale sunt aici. Nu. Multe dintre parghiile puterii sunt aici. Da. Din prima zi de cand intri aici, iti dai seama ca esti presedinte. Domnule Tuca, dorm fara vise pentru ca dorm putin. Si nu am cosmarul asta al analizarii viselor din timpul noptii. Pentru mine, cand m-am ridicat din pat, incepe ziua fara sa mai pierd timp sa ma gandesc ce am visat azi-noapte. Da. Inainte de 11 noaptea nu plec din institutie, in cele mai fericite seri plec inainte de 11. Aici e personal tot timpul, 24 din 24. Sunt in ture. Si institutia e conceputa practic sa lucreze continuu. A, s-a adaptat personalul repede. Daca vreti, la 1 noaptea pana si ospatar exista. Nu, frizeri nu avem. Deloc. Vad ca a devenit o problema nationala si a inceput sa ma distreze. Nu, nu am nici o problema. stai sa imi asez si eu firul 13, 14, 15, 18 si 23. Credeti ca ar fi interesant? Dar sa vedeti cand trec in revista cate o garda de onoare cum se ridica suvita! Asta e viata! Nu stiu. Nevasta-mea se chinuie cu mine de vreo doi ani: "Taie-ti suvita aia!". Cred ca a devenit si un soi de incapatanare. Cand toata lumea vrea ceva. Nu neaparat, dar in chestiunea asta, parca mi se pare distractiv. Toata presa se ocupa de suvita lui Traian Basescu. Ceea ce e interesant. E, din cand in cand. A fost neasteptata pentru ca in scrisoarea pe care a facut-o publica a folosit numele meu, ceea ce m-a deranjat. Si am sunat-o. Nu avea dreptul sa faca asa ceva. Era o scrisoare in care il sustinea pe Cozmin Gusa. Foarte bine, e opinia ei, dar nu avea dreptul sa utilizeze numele presedintelui Romaniei in acea scrisoare pentru a-i da greutate. Seara s-a dus la o emisiune televizata in care numele meu a fost des folosit, aducea argumente legate de Basescu si nevoia de a se continua linia presedintelui Basescu si, dupa conceptia ei, continuatorul acestei linii nu putea fi decat Cozmin Gusa. Dupa ce vorbiseram la telefon. Or, sa continui sa utilizezi acest nume. Sigur, foarte politicos si parea angelica, dar in fapt facea un joc. Eu am apreciat-o tocmai pentru capacitatea de a face politica pe Lavinia Sandru, dar nu jocuri. Si o consider un om care poate face politica. Insa cand a mers atat de departe, incat sa foloseasca numele meu intr-un joc si, tocmai pentru ca are capacitatea sa faca politica, m-a deranjat. Daca o facea intr-un grup de patru-cinci, sigur ca ma limitam la ceea ce facusem deja, sa-i dau un telefon si sa ii 
spun "Astampara-te!". Dar daca iese pe un post public si face acelasi lucru, de data asta in fata a milioane de oameni, nu pot sa ma fac ca nu am vazut. Nu. Obisnuit cu jocurile, Cozmin Gusa sare insa imediat si spune: "Presedintele Basescu se amesteca in partid". Nu, in mod necinstit, un grup din jurul lui a vrut sa foloseasca numele presedintelui Basescu pentru ca dl Cozmin Gusa sa faca tot ce crede el ca merge in PD, ce mergea prin PSD. Nu merge. Capacitatea lui de a face politica. Si nu numai in PD, ci sa-l accept langa mine si sa-l sustin. Nu-i asa? Eu sunt convins ca el poate fi foarte util Partidului Democrat, cu o singura conditie: sa se lase de naravuri. Sa nu faca alte jocuri. E aproape inconstient de ce face. A strans doi-trei copii naivi, tineri pe care eu i-am promovat, am fost un promotor extraordinar al acestei generatii si PD are cei mai multi parlamentari tineri. Da. Si o sustin si acum. Ei nu au inteles insa un lucru pe care eu l-am spus cand m-am despartit de grupurile parlamentare. Le-am spus: "Sunteti foarte multi tineri. Vedeti ca aveti o treaba de facut, sa va faceti nume de politicieni. Si nu va ganditi sa va duceti repede catre Executiv, catre alte sfere, stati patru ani in Parlament, invatati politica, legati-va numele de o lege, pe care sa o promovati, sa o sustineti. Deveniti parlamentari". Nu au trecut decat 30 de zile, ca sa constat ca, in loc sa faca tot ce ar fi avut ca prioritati pentru a continua acest proces de crestere a politicienilor, dintr-o 
data uita si niste oameni cu experienta politica zero la nivel inalt dau sa se coaguleze intr-o gasculita care sa creeze un pol de putere, pentru ca pana la urma un vot, indiferent ca este un vot al unui politician experimentat sau al unui incepator, este tot un vot. Mai mult decat atat, au tupeul sa creeze o atmosfera de genul: "Suntem noua generatie, trebuie sa-i inlocuim pe cei varstnici". Pai, da. De unde varstnic Blaga, de unde varstnic Videanu? Boc. Ce au ei de inlocuit? La PD s-a facut inlocuirea vechii generatii. Deci au doar o generatie in plina putere politica, alaturi de care trebuie sa fie. Asta eu o consider o grava imaturitate politica si poate si din acest motiv am avut o reactie publica. Este un partid cu o pondere extraordinara in sustinerea Guvernului. In loc sa ai responsabilitatea sustinerii Guvernului, se gasesc doi-trei baieti destepti care iau la manipulat niste tineri politicieni. M-am asteptat de la Lavinia Sandru si de la Cozmin Gusa sa-si consume energiile si sa se concentreze pentru sprijinirea Guvernului, nu facand jocuri politice. Da, partidul care mi-a dat sansa sa fiu presedinte si partidul caruia i-am dat sansa sa fie la guvernare. Vreau de la el un comportament matur. Nimic. El trebuie sa ramana in PD daca intelege regulile acestui partid. Nu as mai lungi discutia pe tema asta. Nu are cum sa fie. Aici, PD are oameni de tip Emil Boc, Adriean Videanu, Vasile Blaga, oameni care s-au maturizat politic si pot sa faca un leadership al partidului. Nu cred ca, in momentul de fata, Cozmin Gusa poate fi acceptat in functia de presedinte. E o optiune deschisa. Daca Adriean Videanu va castiga alegerile la Primaria Capitalei, va fi un politician titrat. Va fi o competitie interna. Eu ma bucur. La un moment dat, era un singur orizont, Emil Boc, pe care il apreciez extraordinar de mult pentru calitatile lui, dar nimeni nu poate sa spuna: Vi l-am lasat mostenire, el este urmatorul presedinte. Un succes al lui Adriean Videanu la Primaria Capitalei, un succes al lui Vasile Blaga in functia de ministru de Interne sunt premise care pentru partid se pot constitui automat si in alternative. Nu. Ea s-a dinamizat acum. Nu era, desi beneficia de un portofoliu de informatii formidabil. Va pot spune ca presedintele este cel mai informat om din Romania, daca are grija sa nu fie si intoxicat in acelasi timp. Si va rog sa ma credeti ca eu am grija. Asta e raspunsul. Nu, sunt informatii de importanta formidabila, care niciodata nu pot fi facute publice. 
Va pot spune ca au fost informatii legate de tentativele unor grupuri de a-si promova oameni de influenta in etajul doi al puterii executive, in zona secretarilor de stat si intotdeauna am colaborat foarte bine cu Calin Popescu Tariceanu, cu presedintii partidelor si am eliminat propusul unor grupuri sau altora. Prin serviciile de informatii. Nu am facut nici un secret, de la bun inceput le-am cerut sa culeaga informatii in asa fel, incat sa evitam asezarea in structurile executive importante a unor oameni controlati de grupuri de interese. Sper ca am reusit. Interese economice, interese de tip mafiot. Atunci cand au rezonanta in zona constructiei unui sistem de influenta, ca sa il ai acolo si sa iti rezolvi interese economice, ele deja sunt de tip mafiot. Nu. Eu sunt un om foarte rece din punctul asta de vedere. Sunt un om care a trait in amenintarea reala, cat am fost comandant de nava, cat am fost in zone de razboi, in zone de operatiuni speciale, ca am fost in foc, in furtuna, deci eu stiu ce inseamna pericolul real. L-am trait pe pielea mea, l-am simtit, am simtit cum se manifesta si psihologic. Faptul ca am primit informatia, pe linia serviciilor, ca exista grupuri care ar lua in consideratie si o eventuala eliminare fizica, nu este problema mea. Le-am si spus: "Foarte bine, baieti, am informatia, e treaba voastra". Am vazut si eu intr-un interviu. Dar la ora la care dl Magureanu a dat o asemenea informatie, daca a dat-o, nu stiu, era de mult depasita ca informatie din 
punct de vedere al serviciilor statului. Daca vreti sa fiu foarte sincer, eu va spun ceea ce i-am spus si directorului Timofte, sigur nu am contestat faptul ca am primit o astfel de informatie, nu puteam s-o fac pentru ca documentele sunt scrise si inregistrate si sunt oficiale, in acelasi timp, consider insa ca a facut o eroare facand public acest lucru. Nu, nu cred. Cu atat mai mult, cu cat serviciile se concureaza intre ele. Niciodata, Timofte nu i-ar face un serviciu public lui Ardelean si invers. Intra in modul de lucru al presedintelui, nu-i momentul sa discutam acum. Eu am dat tuturor structurilor statului sase luni, timp in care le analizez eficienta si mi se pare corect asa. Eu cred ca stau in biroul in care a stat Talpes, in care a stat Rodica Stanoiu, deci acestia au fost locatarii de dupa Revolutie. Ceausescu va pot spune ca nu a stat niciodata in acest birou. Cand am vazut ca stau in dormitorul apartamentului lui Ceausescu "acolo era biroul presedintelui", am spus "Doamne, mi se pare mai jignitor sa stai intr-un spatiu care a fost destinat sa fie dormitor decat sa stai intr-unul destinat biroului". Da, a fost la bordul navei Biruinta inainte sa fie receptionata nava. Despre nava. M-am si plans si la Ceausescu, si la Dascalescu de cat de proaste erau unele echipamente. Da, in mod sigur. Am avut exigenta ca aceia numiti politic, consilieri prezidentiali si de stat, sa isi vada de drum si instalez treptat noua echipa. In ceea ce priveste functionarii publici, a fost o optiune si au fost intrebati. Iar altora nu le-am primit angajamentul de loialitate fata de presedinte si ne-am despartit in conditii amiabile. Nu, dupa un timp in care au lucrat consilierii prezidentiali cu ei. Pentru ca vreau sa modific schema Presedintiei. Consilierul pentru securitate nationala trebuie sa fie unul, iar seful Administratiei, altul. Si nu va ascund ca intentionez sa desemnez un consilier prezidential pentru Uniunea Europeana si unul pentru relatia Statele Unite-Marea Britanie. Este o relatie speciala, care este in interesul nostru national sa o construim si o voi construi. Nu cred ca am avut retineri. Ceea ce nu inseamna ca sunt un om care vede actiunea americana 100% ca un vis de actiune in politica externa, care nu constata si lucruri care poate trebuiau sau nu trebuiau facute, dar stiu cu certitudine un singur lucru: relatia noastra bilaterala este una esentiala pentru securitatea nationala a Romaniei. Stiu foarte bine ca ar fi un succes si o garantie pentru securitatea 
noastra nationala transferul unei baze militare americane pe teritoriul Romaniei. Nu. Am fost un sceptic si viata mi-a dat dreptate. Daca v-aduceti aminte, am sustinut ca Romania trebuie sa fie un partener al Statelor Unite, dar sa fim foarte atenti, ca nu intotdeauna stapanii lumii sunt si stapanii adevarului. Lucru confirmat. Discutam despre existenta unor arme de distrugere in masa care nu s-au gasit, se argumenta ca Saddam alimenteaza terorismul, ceea ce nu s-a putut proba. Dar acum suntem intr-o realitate: interventia in Irak a generat o explozie a activitatii teroriste pe teritoriul Irakului, iar Romania, in calitate de aliat, trebuie sa ramana impreuna cu aliatii sai pana la capat, pana cand Irakul va fi o tara condusa de un stat puternic, capabil sa-si asigure securitatea nationala. Va pot spune ca sunt un adept al luptei impotriva terorismului in afara granitelor. Terorismul trebuie tinut ocupat pe cat posibil la el acasa, pentru ca altfel vine el la tine acasa. Nu m-as pronunta. Este o axa care, evident, nu are nimic comun cu o unicitate a politicii noastre externe, dar eu pun foarte mare accent in zona de securitate nationala pe o relatie bilaterala extrem de buna cu Statele Unite si cu Marea Britanie. Sunt cei mai importanti parteneri ai nostri in Uniunea Europeana. Dar avem doua paliere: unul legat de interesele noastre de integrare in UE si aici cei mai importanti parteneri sunt Franta, Germania, Italia, Spania, Olanda, tot timpul niste sprijinitori ai 
procesului nostru de integrare, iar al doilea, cel despre care va spuneam: securitatea nationala. Aici, daca va pregatiti de o capcana, nu functioneaza. Romania nu poate sa isi selecteze prioritatile. Ea are trei prioritati: integrarea in UE si in acelasi timp Romania are prioritati majore de politica externa, care tin de securitatea nationala si asta inseamna o Romanie puternica la Marea Neagra, la frontiera orientala a NATO si a UE. O Romanie consolidata la frontiera orientala a UE este o Romanie care aduce servicii Uniunii insasi. E mai complicata. Daca va uitati la harta, veti constata ca Marea Neagra este un nod, un punct de intersectie intre Orientul Mijlociu, tari ale fostei Uniuni Sovietice, care si-au dobandit independenta, si, pe de alta parte, Uniunea Europeana si NATO. La Marea Neagra, Romania nu poate face singura o politica de lider zonal, Romania are inca doi aliati la Marea Neagra, Turcia si Bulgaria, si, in acelasi timp, avem o evolutie pozitiva din punct de vedere democratic a unor tari precum Ucraina, Georgia, Moldova, care in ultimul an manifesta optiunea Vest: Georgia, Ucraina, Moldova. E usor de spus. Realitatile politice sunt altele. Pe presiunea facuta de Ucraina, Moldova aproape ca are un singur drum: spre Vest. In acelasi timp, tot in Marea Neagra, din punct de vedere geostrategic, se intalnesc cele trei zone "Orientul Mijlociu, tarile fostului bloc sovietic, Uniunea Europeana", se intalnesc, daca vreti, trei culturi, trei sisteme. Tot aici avem conflicte inghetate. De aceea, trebuie sa dam o atentie deosebita securitatii nationale. In zona Marii Negre avem Transnistria, in zona Marii Negre avem Ossetia, avem Nagorno Karabakh. Si mai este un lucru: peste acest complex politic si de amenintari la adresa securitatii nationale mai avem un al treilea complex: al criminalitatii. Marea Neagra este un pod pentru transfer de terorism catre statele UE, de droguri, de persoane. Bun. Puneti acolo si Transnistria, pentru ca suntem in aceeasi situatie. Si Ossetia. Sunt conflicte inghetate. Stiti cumva cand poate izbucni un conflict si la ce dimensiuni? Nici eu. De aceea, Romania trebuie sa se consolideze. Avem la cativa kilometri de frontiera noastra Transnistria, cel mai evident si apropiat conflict inghetat. Conflictul transnistrean nu este un conflict care sa aiba solutii militare, va garantez ca nu are. El nu poate avea decat solutii politice, negociate, si este un conflict in care Romania ar trebui sa fie parte a gasirii solutiilor diplomatice, 
politice, de iesire din el si de stingere definitiva. Sa se integreze in Uniunea Europeana. Din Uniunea Europeana. Sigur, am o obligatie. Sunt seful statului roman. Parte din poporul roman este in Moldova. Suntem un popor in doua state independente. Da. Si ma voi duce la Moscova si voi vorbi, printre altele, si despre Moldova. Sa nu ne amagim. Eu sunt fara rezerve un sustinator al anticipatelor. Si vreau sa iesim si din povestea "Instabilitate" Anticipatele sunt mecanism democratic care nu intarzie nimic. Partidele si-ar vedea de treaba lor intr-o scurta campanie, Guvernul isi vede de treaba lui in indeplinirea calendarului negociat cu UE. Deci, nu vad nici o nenorocire in alegerile anticipate. Sigur, presedintele este extrem de puternic, din acest punct de vedere, la desemnarea primului Guvern. Pe urma, trebuie sa fie in buna intelegere cu premierul pe aceasta tema. Vom vedea. Nu, nu instabilitatea este principalul motiv. Principalul motiv este posibilitatea de a face rapid programul la care s-a angajat Alianta, pentru ca, din punctul de vedere al stabilitatii, va asigur ca in momentul asta Guvernul are o stabilitate extraordinara, pentru ca nici un partid nu vrea alegeri anticipate. Nu veti vedea motiuni de cenzura, va fi mai mult scandal pe critica Guvernului, dar o actiune hotarata de invalidare a Guvernului nu va exista in Parlament. Mie mi se pare insam"si acesta a fost cel mai prost semn", nu voi face un secret din faptul ca m-am implicat foarte mult in formarea 
primului Guvern, m-am implicat pentru ca am vrut sa se faca rapid si s-a facut rapid. In momentul in care, in baza prevederilor constitutionale, nu m-am mai implicat in negocierea repartizarii functiilor de secretari de stat, de sefi de agentii, lucrurile au aratat ca partidele pierd prea multa vreme in acest proces. Retinerea mea este daca nu cumva guvernarea risca sa nu mai aiba coerenta ca urmare a participarii la guvernare si a altor partide decat Alianta. Si, in fata acestui risc, va trebui sa discut foarte serios cu premierul Tariceanu, pentru ca aceasta guvernare nu are voie sa esueze. Nu pentru ca ar fi pacat de politicieni. Ar fi pacat de Romania. Este un moment extrem de important politic. Pentru ca in mod cert Calin Popescu Tariceanu are capacitatea de a pune interesul national deasupra interesului personal. Sigur. Doar ca este nevoie sa fie repetata. Sigur ca am in vedere mai multi oameni, nu doar pe Dorel Sandor, pentru ca pana la urma, orice s-ar spune, sunt oameni cu care ai castigat, deci au fost buni sa castige alegerile. Am in vedere varianta Sandor, deocamdata nu s-a hotarat el. Da, dar fiecare trebuie sa se aseze la locul lui. Vad ca aveti o campanie cu Degeratu. Sunt institutii ale statului care au preluat acest semnal. Discutam dupa sase luni. A fost sustinut foarte puternic de Confederatia Miniera. Nu fac eu legea. Sincer sa fiu, nu am urmarit ultimele evolutii in privinta secretarilor de stat, o sa vad ce-i cu domnul Mantog. Vorbesc tot limba romana. Asta e un neologism. Cand vorbesc cu institutiile statului „nu, cand vorbesc cu oameni" da. Acolo suntem in relatii omenesti, dar cand e vorba de institutiile statului, presedintele nu roaga, cere. Eu intotdeauna am avut in vocabular "Te rog" cand a fost vorba despre oameni. Foarte bine. Ziua neagra a oricarui american este cea in care isi declara averea si veniturile. Da, Romania e o tara cu 22 milioane de saraci, minus 100.000 de oameni care nu isi pot justifica averile. E un mod de a controla dobandirea de averi ilicite. E un mecanism dificil de introdus. Trebuie gasita formula sa se stranga informatia intr-un singur loc si sa se poata urmari daca Traian Basescu a dobandit trei case din salariul de presedinte. Sau din salariul de primar o fi dobandit vreo patru case. Nu o s-o mai invoc, pentru ca o sa ies si de acolo. Dar o sa invoc in continuare activitatea pe mare pentru ca eu nu am intrat sarac in politica. Deci sunt pentru o astfel de initiativa, pentru ca sunt oameni care fura, dobandesc 
averi si nu ii intreaba nimeni cum. Cred ca usor-usor trebuie sa ajungem toti la obligatia asta. Cand eram elev, cred ca da, pentru admitere. Am fost, si chiar comportamentul meu fata de institutiile care tin de presedintele Romaniei, dupa cum vedeti, este unul care vrea sa fie foarte rational. Incercand intai sa vad ce vor oamenii astia, daca pot sa se reorienteze pe o politica facuta de mine, daca pot foarte bine, daca nu pot, pleaca. In ceea ce priveste Guvernul, eu pot sa inteleg o realitate: ca dupa politizarea excesiva pe care a facut-o PSD, facand membri de partid din toti directorii de scoli, din femeile de serviciu, o depolitizare a aparatului trebuie facuta. Nu stiu daca se face asta. Cum va imaginati o guvernare pe structuri PSD? Decat sa iti faci iluzia ca poti conduce tara pe structuri PSD, mai bine o schimbare majora. Sigur, respectand legea, pentru ca functionarii publici nu pot fi azvarliti cum crede fiecare. O sa fiu foarte sincer: pana acum nu observ progrese semnificative. Eu vreau sa se termine cu show-urile televizate. Da. Pe de alta parte, se spune "Presa vrea sa stie". Da, dar cineva informeaza presa si tot facem poze. Pozam oameni in fata emblemei Parchetului, a Politiei. Si as vrea sa se treaca de faza celor care au fost direct implicati, pentru ca nu o sa ma poata convinge nimeni ca la Craiova s-a putut crea clanul Genica Boierica, despre care se spune ca ar controla tot, fara sa stie Politia si fara ca politistul sa fie protejat de oameni politici. 
Pentru ca altfel il schimba cineva pana atunci. Inclusiv pana la centru. Si acesta este testul institutiilor. Eu le-am dat sase luni si nu sunt un om care sa isi faca iluzii ca Politia, Parchetul, judecatorii nu sunt atinsi de cangrena coruptiei. Dar peste sase luni tragem linie. Si pot sa va spun ca nu trebuie sa se simta nimeni confortabil: "Sunt inamovil pentru 12 ani, corupt, necorupt". Sau "Pe noi nu ne poate schimba decat Consiliul Superior al Magistraturii". Uitati-va la structura Consiliului Superior al Magistraturii, este cangrenata. Nimeni sa nu-si faca iluzii ca e protejat de lege. Nu voi tolera sa stea sub protectia legii oameni care au fost numiti, dar sunt incapabili, din cauza relatiilor lor, sa indeplineasca obiectivele acestui Guvern de a diminua coruptia. Si atunci ma voi duce cu argumente in fata Parlamentului si schimbam legea. Ii vad pe unii fericiti: "Ha, ha, vorbeste presedintele, dar mie sase ani nu are ce-mi face!". O sa vada ca-l spulbera legea in 24 de ore. Mi se dadeau 24 de ore ca sa raspund daca serviciile m-au informat ca grupul Vantu spune ca mi-a dat trei milioane de dolari ca sa isi castige linistea. Daca grupul Bitner mi-a dat bani ca sa isi castige linistea. Si mi se spunea: Maine publicam materialul, va rugam sa ne comunicati. Si bineinteles ca am considerat-o un santaj ordinar. Drept care am facut-o publica. Asa ceva, implicarea presedintelui intr-un joc al tau, este nepermis. Si cred ca in nici o tara din lume presedintele nu s-ar fi limitat doar sa dea un avertisment public. Dar va asigur ca este ultima data cand ma mai joc cu avertismente publice. Voi pune institutiile statului sa isi faca treaba. Zece. Zece. Pai, am 53 de ani acum, la 63 este bine sa iesi. Ce sa mai faci dupa ce ai fost presedintele Romaniei?

Categoric da. Avem resurse, avem oameni care vor şi, mai ales, avem condiții care să ne permită să atingem obiectivul integrării în Uniunea Europeană la 1 ianuarie 2007. Acum, ca să fim foarte sinceri, am o uşoară dezamăgire legată de neînceperea procesului de explicare pe care guvernul trebuie să-l ducă înspre populație: să explice ce înseamnă integrarea în UE. Guvernul anterior a tratat integrarea ca pe o chestiune care ține strict de executiv şi de cât e de deştept guvernul. În realitate, o astfel de politică de mediatizare a integrării nu face decât să nu pregătească populația pentru acest proces. Dacă vă aduceți aminte, în timpul campaniei electorale am făcut referire la câteva capitole care au fost prost negociate. Populația nu ştie ce înseamnă acest „prost negociat”, dar va vedea efectele proastei negocieri. Va trebui, de exemplu, să crească enorm prețurile la energie, fie că vorbim de energie electrică, de energie termică, de gaze, pentru că s-a acceptat în negocieri o aplicare nediscriminatorie a tarifului la energie, fără să se ceară o perioadă de tranziție. România putea să negocieze o perioadă de tranziție, alinierea prețurilor la energie sau la acoperirea integrală a costurilor fie în anul 2012, fie în 2015. Strâns cu uşa, guvernul a acceptat condiții extrem de dure pentru populație. Sunt multe alte capitole, fie că vorbim de agricultură, fie că vorbim de mediu, or, în momentul de față, populația va fi în fața unor măsuri pe care guvernul le ia, fără să i se explice că aceste măsuri sunt deja angajamente ale României în raport cu Comisia Europeană. Angajamente care, în momentul în care nu sunt respectate, blochează automat intrarea României în UE. Deci, aici cred că va trebui să se implice foarte mult guvernul, să explice populației, pentru că nici un guvern nu se integrează singur. Când vorbim de integrarea în UE, vorbim de integrarea poporului român, în primul rând, a economiei româneşti, or poporul trebuie să ştie care sunt costurile integrării. Ar fi o eroare! Asta nu foloseşte la nimic şi sunt convins că populația nu ar fi interesată de ce a făcut fosta guvernare. În momentul de față, speranțele sunt legate de actualul guvern: speranțele în combaterea corupției, speranțele într-un trai mai bun, speranțele în integrarea României în UE. Dar aceste speranțe trebuie conştientizate, trebuie făcute să aibă acoperirea costului. Nimic nu vine degeaba. România nu se integrează în Uniunea Europeană fără costuri, fără sacrificii. S-a tot enunțat că sunt 
sacrificii, dar nu s-a specificat ce sunt aceste sacrificii. Care este sacrificiul pentru populație. Sigur, s-a plecat de la premisa că toată populația ştie că trebuie să facem sacrificii. Poate că termenul este depăşit, dar costurile procesului de integrare pe care le va suporta tot poporul român există şi guvernul are obligația să le explice pe fiecare capitol, mai ales pe cele care sunt vizibile, palpabile, ca să zic aşa. Nu numai un singur exemplu. Da, aveți dreptate. Bechtel - 2,5 miliarde, fără licitație, ceea ce duce în mod real costurile pentru partea română la circa 8 miliarde de dolari costul construcției autostrăzii. EADS - contract de 1,2 miliarde de euro, care nu a fost aşezat între priorități şi a fost nelicitat, deşi are doar 10 la sută componentă secretă în el, în rest contractul putea fi licitat fără nici o problemă. Vorbim de contractul cu Vinci, tot pentru un tronson de autostradă, de contractul cu STRABAG, tot pentru un tronson de autostradă, de un contract cu o firmă israeliană tot pentru un tronson de autostradă, toate nelicitate. Aceste lucruri au fost până la urmă o expresie a nepăsării față de lege, a disprețului față de lege, dar ele nu reprezintă tot pachetul de nereguli ale fostei guvernări. Să spunem RAFO, dar să ştiți că nu am nici o reținere să spun RAFO, Petromidia. Altele trebuie verificate, pentru că există suspiciunea că, fiind vorba de Petromidia, guvernul actual n-ar fi foarte interesat să intre cu toate instituțiile statului acolo. Ba 
să intre şi să constate dacă este în regulă sau nu, pentru că nici o suspiciune nu trebuie lăsată în urmă. Însă, v-aş putea da exemple de ticăloşie până la urmă, care se vor reflecta direct în ce se întâmplă anul acesta. Nu ştiu pe ce criterii şi trebuie verificat, s-au cheltuit cu peste 4.000 de miliarde de lei mai mult decât au fost prevăzute în buget pentru modernizări de drumuri. Am cerut Ministerului Transporturilor să verifice. Aceşti bani au fost angajați cu foarte multe firme clientelare, nu s-a respectat legea de a rămâne în alocația bugetară şi prețurile la care s-au angajat lucrările sunt mult mai mari decât prețurile pieței. Hai să vorbim de medicamente! S-a grăbit guvernul trecut să anunțe că a mers cu subvenționarea medicamentelor cu până la 90 la sută pentru pensionari. Dar n-a plătit factura, şi ce aflăm acum? Din 15.000 de miliarde de lei, cât sunt alocați pentru subvenție la nivelul anului 2005, 8.000 de miliarde sunt bani care s-au cheltuit anul trecut, pentru că Adrian Năstase a spus să se dea subvenție de 90-95 la sută, deci practic pentru anul acesta n-a mai rămas nici jumătate din suma alocată. Asta intră la categoria ticăloşii şi ele trebuie verificate, iar legea trebuie aplicată. Răspunderea guvernului este colectivă. Membrii săi vor trebui să răspundă. Da, aşa este. Aici lucrurile sunt simple din punctul meu de vedere. Oricât ar striga cei în cauză legat de vânătoarea de vrăjitoare, există un cuvânt care acoperă orice fel de demagogie şi el se numeşte lege. Instituțiile statului trebuie să aplice legea. Pentru că nici o instanță nu va condamna pe baza unei „vânători de vrăjitoare”, ci pe probe. Or aceste procese de verificare, de întocmire a dosarelor penale, de trimitere a lor în instanță sunt obligatorii, iar judecătorii vor decide dacă s-a respectat sau nu legea. Până atunci însă, poate să țipe cine şi cât vrea despre vânătoarea de vrăjitoare, procesele vor merge înainte. Vă asigur că, în momentul în care voi constata că instituții ale statului, fie poliția, fie Parchetul de pe lângă Înalta Curte de Casație şi Justiție a României, fie PNA, deci când o instituție nu-şi va face treaba, nu voi ezita să merg în fața parlamentului şi să cer înlocuirea prin trecerea propunerii prin parlament şi a membrilor PNA şi a membrilor ICCJ. Nu am nici un complex. Pe de altă parte, ştim toți că am declanşat şi am cerut declanşarea unui proces de curățare a mediului de afaceri şi a mediului politic românesc de infractori, în condițiile în care multe 
dintre instituțiile statului sunt ele însele afectate de nepotism şi de corupție. Or, din acest punct de vedere, vă pot spune că eu sunt un om care se află în gardă şi e pregătit să acționeze legal dacă instituțiile statului nu-şi vor face treaba. Vă asigur că da. Instituțiile au început să funcționeze, să sesizeze că în mod real nu mai au interferență politică asupra acțiunilor lor. Eu am convingerea că toate semnele de întrebare ale ultimilor zece ani se vor lămuri în următorii cinci. Se vor anula sau se vor explica. Sunt mai multe motive, dar cel principal este că alianța a avut de negociat cu alte partide, proaspăt sosite. Alianța era extrem de pregătită să meargă pe o soluție care o privea doar pe ea. Exista un protocol al Alianței D.A. extrem de bine făcut, care evita de altfel toate clinciurile în care ar fi putut intra de la crearea sa şi până acum, dar în momentul în care mai negociezi cu alte două partide, UDMR şi PUR, într-adevăr lucrurile se complică. Sunt şi dificultăți care țin de un anumit duplicitarism al uneia dintre cele două formațiuni, lucruri pe care, cu siguranță, premierul Tăriceanu le va rezolva uşor-uşor. Alianțele pe plan local între PUR şi PSD... Situația este întâlnită nu numai în Oltenia, ci în toată țara. Probabil sunteți la curent cu faptul că liderii alianței au cerut celor două partide o clarificare, o clarificare asupra modului în care înțeleg să fie parteneri - UDMR şi PUR - de guvernare. Şi chiar acest subiect al alianțelor cu PSD în administrația 
locală şi cu Alianța D.A. la nivel central a fost un subiect de discuție. Sper să se rezolve. Ca preşedinte, nu mă pot implica direct în rezolvarea acestei probleme. Este atributul celor patru partide. Eu sunt un suporter al alegerilor anticipate. Ca să nu fie nici un dubiu, îmi mențin punctul de vedere, anume că soluția corectă este declanşarea urgentă a alegerilor anticipate. Sigur, în acelaşi timp trebuie avut în vedere că momentul optim ar fi fost imediat după alegeri, când s-a văzut că trebuie luate lângă alianță şi UDMR şi PUR. Trebuie ținut cont de faptul că în aprilie se semnează tratatul cu Comisia Europeană, tratatul de aderare, şi, până atunci, guvernul are de îndeplinit nişte obligații asumate prin negocieri. În acelaşi timp, eu nu sunt un politician care vede în acțiunea democratică un dezastru. Guvernul este în funcție, poate stabili termenul unor alegeri anticipate, iar guvernul să-şi îndeplinească obligațiile care vizează acest timp din februarie şi până la semnarea tratatului, la sfârşitul lunii aprilie. Eu cred că alegerile anticipate sunt o parte a democrației, nu o sperietoare, cum încearcă unii să le definească. Alegerile anticipate reprezintă un instrument de consolidare a democrației, şi nu un instrument de instabilitate. Este preferabil să ai alegeri anticipate decât parteneri nesinceri, eventual. Nu este corect! Corect ar fi ca posturile de conducere să le dețină majoritatea. Care ar fi problema? Care criză? Îi dăm apă dacă e cumva în greva foamei, să se întrețină cu ceva. Nu văd un inconvenient, chiar şi la domnul Văcăroiu. Majoritatea parlamentară să materializeze acest lucru prin deținerea puterii în cele două camere. Este anormal ca majoritatea să nu aibă preşedinte de cameră în parlament. Sunt două lucruri diferite. Aici discutăm de un aspect de siguranță națională şi un altul de integrare în UE. România se află la frontiera orientală a NATO, dar şi a Uniunii Europene. România este cea mai apropiată țară de un conflict înghețat, acela din Transnistria. Acolo oricând pot să apară elemente de conflict major. Conflictele înghețate sunt mereu periculoase, pentru că nu ştii când se reactivează. Nu mai vorbim că nu sunt foarte departe de noi nici enclava din Osetia şi nici Nagorno Carabah, sunt chiar în zona Mării Negre. Sunt conflicte înghețate, şi asta înseamnă potențial conflict, de multe ori cu posibilitatea de a reizbucni necontrolat şi neaşteptat. Din acest punct de vedere, România n-are voie să se joace. Securitatea națională 
este primordială pentru orice stat. Iar noi, la câțiva paşi de frontiera de est, avem Transnistria. Din acest motiv, din punct de vedere strategic, România trebuie să-şi consolideze relațiile cu Marea Britanie şi cu Statele Unite şi să stimuleze amplasarea de baze militare americane sau NATO pe teritoriul ei. Este o contrapondere, dacă vreți, la potențiala reizbucnire de conflicte în apropierea frontierelor ei. O altă direcție de politică externă, care înseamnă integrarea în UE, nu este deloc în contradicție cu securitatea națională a României. România este membră NATO şi are nevoie de securitate națională şi, în acelaşi timp, devine membră a UE. O Românie sigură din punctul de vedere al propriei securități naționale este o Românie cu o contribuție majoră şi la securitatea UE. Aici însă vectorii de dezvoltare a poziției noastre sunt în principal Franța şi Germania, dar nici aici nu putem neglija rolul-cheie pe care îl are Anglia în acest proces, ca țară mare, puternică, a UE. Deci, cele două abordări nu sunt contradictorii, dimpotrivă, sunt complementare şi în interesul UE şi al NATO. UE are nevoie de o Românie sigură la frontiera de est. Eu cred că este un mare câştig. Să ai un mare prieten în imediata apropiere a lui George Bush este un câştig. Mie îmi pare rău că pleacă de la Bucureşti, dar mă bucur că pleacă într-o poziție foarte influentă un om care ştie foarte bine problemele României, inclusiv cele de securitate. Categoric, da! Acum, în nici un caz nu se poate cere unei 
puteri oneste să aibă zone pe care le favorizează şi zone pe care nu le favorizează. PSD nu a dat dovadă de onestitate! Şi-a urmărit interesele şi firmele de interes, din Moldova, din anumite zone. Ce vă pot garanta eu e că, pentru mine, ca de altfel şi pentru guvern, România este tratată unitar, iar în ceea ce priveşte Oltenia în mod deosebit, pot spune că pe mine m-a impresionat faptul că am câştigat în Gorj şi am obținut rezultate foarte bune în Dolj. Mă aşteptam la mult mai puțin, iar din acest punct de vedere Oltenia mă obligă s-o tratez şi cu atenție, şi cu, aş spune, bunăvoință, dacă se poate vorbi despre aşa ceva, pentru că voturile pe care le-am primit acolo înseamnă că oamenii îşi pun speranțe în preşedintele Băsescu, iar aceste speranțe nu trebuie înşelate. Primul mesaj pe care li-l transmit este să aibă încredere că România se va schimba în bine. Ştiu cât de grea e viața în mediul rural, în mod deosebit în Oltenia. Mă preocupă ce se întâmplă cu Daewoo şi cu toate societățile care ştim că sunt în dificultate şi au o oarecare nesiguranță cu privire la continuitate. Încercăm să găsim soluții. Îi asigur pe olteni că sunt un dobrogean care îi respectă. În primul rând, clubul trebuie condus de oameni care iubesc într-adevăr fotbalul, şi nu urmăresc să facă din patronarea unui club atât de important şi îndrăgit doar o chestiune de imagine pentru ei. E plăcut să spui „Sunt patronul Universității”, dar când spui că eşti patron, trebuie să te gândeşti că eşti şi patronul tradiției acestui club, şi nu numai al prezentului, iar acest lucru te obligă. În al doilea rând, cred că soluția ar fi nişte tehnicieni valoroşi, profesionişti. Nu trebuie să fie neapărat olteni, dar trebuie să respecte contractul pe care îl au cu populația din Oltenia. Contractul lor nescris este să redea Universității Craiova strălucire şi valoare, iar acest lucru trebuie acceptat şi de suporteri. Nici un tehnician care vine acum la Universitatea Craiova nu o va face să joace ca atunci când era Radion Cămătaru vârf, Cârțu în atac şi ceilalți mari fotbalişti. Cred că trebuie puțină răbdare. Intervenția suporterilor în bucătăria clubului mi s-a părut un element prea brutal. Dar şi patronatul e obligat să respecte istoria Universității Craiova şi să țină cont de părerea suporterilor, care sunt atât de numeroşi. 

Bine v-am regăsit! Da, şi nu numai. Mai era şi o firmă. În ultima perioadă, foarte mulţi oameni, oameni politici, grupuri de tip mafiot, instituţii publice aduc un singur argument: Băsescu, a spus Băsescu, a făcut Băsescu, a nu ştiu ce. Şi am dorit să fie o ieşire publică în care să clarific aceste lucruri. În ceea ce priveşte colegii dvs. de la Televiziunea Română, s-a întâmplat - după părerea mea - din punct de vedere jurnalistic un lucru absolut inacceptabil. A apărut o informaţie a cărei geneză n-o cunosc, în baza căreia se spunea: "Traian Băsescu vrea să schimbe preşedintele televiziunii". O spun sub cuvânt de onoare: n-am discutat cu nimeni acest lucru, nu a fost în priorităţile mele pentru că nu poate fi, preşedintele nu are atribuţiuni aici; n-am cerut nimănui să facă vreo discuţie cu eventuali contracandidaţi ai actualului preşedinte director general al TVR. În condiţiile astea, o agenţie de presă, AM Press, care nu-i prima dată când transmite informaţii mincinoase despre mine, a dat pe flux o informaţie despre intenţia mea de a-l schimba pe directorul Televiziunii Române. Directorul Televiziunii Române trebuia să facă un lucru elementar, mai ales că avea un sistem de comunicaţii directe cu preşedintele României - putea să ridice telefonul scurt sau TO-ul, să ceară legătura, să întrebe: "Domnule preşedinte, aţi declanşat un asemenea proces?" Încă, dacă ar fi fost adevărat, în locul directorului aş fi spus: "Domnule preşedinte, nu-i legal". În loc să facă acest lucru, dă un comunicat şi pune poza mea lângă comunicat, afirmând ceea ce a citit de pe agenţia de presă. Mi s-a părut foarte grav să încerci să-ţi aperi scaunul, şi eu suspectez acum că de fapt a fost un joc în care domnul director Nicolau să încerce să-şi apere scaunul, utilizând ce? - chiar instituţia statului pe care o conduce, cu un comunicat extrem de sever, însoţit de poza preşedintelui, arătând în acest fel că "iată, vinovatul! Băsescu vrea să mă schimbe ilegal şi se amestecă în mass-media!". Or, eu sunt un om de onoare. Am garantat presei - nu mă voi amesteca şi îi voi reda libertatea şi oricine va încerca să pună presa sub control va fi un adversar al meu. Şi vine domnul Nicolau, şi exact pe dos, în nişte condiţii absolut dubioase în care, în orice caz, indiferent ce discuţii au avut loc, eu nu am fost implicat şi nici nu-mi dă prin cap să mă implic. Din punctul meu de vedere, Nicolau poate să stea acolo până la adânci bătrâneţi, repet, până când, inclusiv "pus în formol", aşa, ca o 
amintire a modului strălucit în care a fost condusă televiziunea şi independentă în perioada 2000-2004, să fie pus acolo ca o pildă pentru toţi viitorii directori ai televiziunii. Şi nu am nimic cu acest om. A făcut acelaşi exces de utilizare a numelui meu în interiorul partidului, dar şi pe un comunicat pe care l-au dat la presă, un document care n-avea decât să fie un document de partid, şi nu m-aş fi băgat, dar în acel document, în care se arăta suţinere pentru domnul Cozmin Guşă, se pomenea şi numele meu, ca un argument de soliditate a acţiunii. Am sunat-o şi am atenţionat-o asupra acestui lucru, sigur, în termeni destul de duri. S-a dus seara la televiziune şi n-a renunţat la a utiliza numele meu, s-a dus la "Realitatea TV", într-o emisiune cu Robert Turcescu, şi a folosit frecvent numele meu. Acel lucru mi s-a părut de netolerat, iar eu nu puteam să mai am doar o discuţie telefonică, pentru că timp de o oră numele meu a fost folosit în argumentarea a ceea ce domnia sa gândea. Şi atunci a trebuit să am o ieşire publică, de aceleaşi dimensiuni, în care să lămuresc că nu-i permit utilizarea numelui meu pentru a-şi atrage simpatie pentru o idee - bună, proastă, e o idee internă de partid şi nu trebuie utilizat numele meu. Și urmează Moscova, Berlin, Washington. Sunt etape care prefigurează ceea ce anunţam încă din campania electorală, o orientare a politicii externe româneşti şi către Est, menţinându-ne priorităţile de integrare în Uniunea Europeană, de consolidare a poziţiei 
noastre în NATO. România are obligaţia să se uite şi dincolo de frontiera ei de est, pentru că avem interese majore în zonă, în primul rând interese de securitate naţională. Suntem la câţiva kilometri de un conflict îngheţat, în Transnistria, iar România nu poate să fie indiferentă, pentru că cele mai periculoase sunt conflictele îngheţate, conflictele care pot izbucni în orice clipă şi să te ia nepregătit. Din acest motiv, primul lucru care trebuia făcut era normalizarea relaţiilor noastre cu Republica Moldova, o normalizare care era impusă nu numai de nevoile noastre de securitate, dar şi o normalizare care este impusă de istoria comună a poporului român, pentru că şi în Moldova avem acelaşi popor, aceeaşi istorie. Suntem în două state independente. Din acest motiv nu puteam să mă duc să încep discuţii serioase cu privire la spaţiul Mării Negre, ca zonă geostrategică importantă, fără să am un semnal ferm de la Chişinău. Spre marea mea satisfacţie, relaţiile României cu Moldova s-au dezgheţat, am găsit un Voronin hotărât să pună capăt îngheţului relaţiilor româno-moldovene, un Voronin care alături de toţi ceilalţi şefi de partide - pentru că m-am întâlnit cu toţi şefii partidelor parlamentare, dar şi neparlamentare - afirmă fără rezerve că drumul lor este către Vest, către Uniunea Europeană. Mai mult decât atât, am găsit deschidere pentru ca cei şase ani în care România şi-a înrăutăţit relaţiile cu Moldova să aibă un sfârşit, să trecem la nişte relaţii mai mult decât normale, nişte relaţii de bună vecinătate, de prietenie, aşa cum reclamă istoria poporului român şi nevoile ambelor ţări. Înarmat cu o poziţie extrem de deschisă a autorităţilor de la Chişinău, şi nu numai a autorităţilor în funcţie, dar şi a partidelor politice de opoziţie, am avut argumente cu care să pot susţine în faţa lui Tony Blair nevoia ca Uniunea Europeană să-şi extindă atenţia către Moldova. Vă pot spune că i-am cerut premierului Tony Blair sprijin ca la Bruxelles să se decidă nominalizarea unui comisar pentru Moldova, şi nu vă ascund bucuria mea, când ieri am văzut comunicatul lui Solana, care spunea: "Am desemnat un responsabil pentru Moldova, urmează să treacă prin procedurile specifice Comisiei Europene şi să fie numit". De asemenea, a trebuit să transmit mesajul că România are o îngrijorare pentru conflictul îngheţat din Transnistria, conflict care nu înseamnă 600 de mii oameni în Transnistria, ci înseamnă o puternică resursă militară a Federaţiei Ruse în Transnistria, pe care în 
mod categoric nu o consider un vecin ostil, dar este un vecin care ne creează o problemă. Nu a adus nimic nou din acest punct de vedere. Marea Britanie îşi menţine susţinerea pentru România, ea fiind tradiţional un susţinător al proceselor de integrare ale României din 1999, când premierul Tony Blair a venit în Parlamentul României şi a asigurat, prin discursul ţinut, poporul român că va fi un susţinător al integrării României şi în NATO, şi în UE, şi vă pot spune că până acum este unul din politicienii care nu s-au abătut nici măcar cu un milimetru de la ceea ce a declarat în faţa Parlamentului României. Ce s-a discutat în plus legat de relaţiile de cooperare româno-britanice, s-a discutat despre situaţia din Irak, ce ne interesa în egală măsură şi pe noi şi pe britanici, pentru că şi noi avem trupe acolo şi trupele româneşti sunt în cea mai mare parte a lor sub comandă britanică. Ne interesa şi pe unii şi pe alţii momentul retragerii, iar punctul meu de vedere a fost că nici una din armatele serioase care se află în Irak, nici una din ţările determinate care se află în Irak, nu se poate retrage înainte ca statul irakian să poată să-şi controleze tot teritoriul şi stabilitatea internă a statului irakian. Aş mai spune că întâlnirea cu Tony Blair a mai avut şi o altă valenţă, de creştere a sprijinului pe care Marea Britanie îl acordă României în procesul de integrare, prin creşterea numărului de consilieri. La Cotroceni, eu voi primi un consilier de integrare pe UE şi un consilier 
specializat în lupta anticorupţie. Sunt elemente de maxim interes în care preşedinţia este implicată şi consilierea britanică în această direcţie nu poate să fie decât un element în plus de sprijinire a poziţiilor preşedintelui României, în primul rând. Da, o să încep completând răspunsul la întrebarea dvs.: România este în grafic, în momentul de faţă, în ceea ce priveşte angajamentele până în aprilie. Mai are de realizat un lucru: creşterea preţului la energie. Dacă vă aduceţi aminte, în campania electorală eu criticam închiderea cu uşurinţă a capitolului energie, pentru că saltul preţului la energie - şi aici mă refer la energie electrică, la gaze, la încălzire - generat de obligaţiile asumate prin negocierile la capitolul energie, este de 80% până la 1 ianuarie 2007, dar pe un grafic de creştere. România trebuia să facă la 1 ianuarie o creştere a preţului la energie de circa 20%. Din motive electorale s-a făcut o creştere de numai 5% şi această creştere va trebui făcută, va trebui făcută până la momentul semnării tratatului, pentru că intră în prima parte a obligaţiilor noastre. Aici, lucrurile trebuie privite combinat; spre exemplu, urmărirea realizării programelor care ţin de stabilitate macroeconomică este încredinţată de Comisia Europeană FMI, Comisia Europeană neavând un organism echivalent, or prin obligaţiile din acordul cu Fondul, România trebuia să crească preţul la energie la 1 ianuarie cu circa 20%, nu cu numai 5%. Între timp, însă, ne prinde din urmă şi cealaltă rată de creştere şi atunci, probabil că foarte curând, guvernul va trebui să anunţe populaţia că aprobă o creştere a preţului la energie de circa 25%. Este o realitate a noastră, de asta se şi insistă foarte mult să nu se stopeze programul de creştere a pensiilor, de reaşezare a sistemului de pensii şi nu se va calma. Sigur că da, şi în acelaşi timp reducerea fiscalităţii pe salarii, în paralel cu mărirea salariilor, să fie iarăşi un element de creştere a veniturilor populaţiei ca să suporte acest program. Sigur, Fondul şi nici guvernul anterior n-au avut în vedere creşterea pensiilor, ci doar creşterea preţurilor la energie, n-au avut în vedere reducerea fiscalităţii pe salarii şi, implicit, creşterea veniturilor sau mărirea salariilor după 1 ianuarie. Noi trebuie să le avem în vedere şi vă pot spune că înainte de începerea misiunii Fondului am avut o discuţie cu directorul de ţară, cel care conduce negocierile, i-am spus că România nu acceptă să iasă din aceste două condiţionalităţi 
- reducerea fiscalităţii pe salarii, creşterea de salarii şi creşterea pensiilor în acest an - iar programul, în continuare, şi calcule de stabilitate macroeconomică trebuie să se facă plecând de la aceste două realităţi ale angajamentelor de la începutul guvernării. Se găsesc formule la toate. Grija noastră este ca veniturile populaţiei să facă suportabile creşterile de preţuri generate de modul cum s-a negociat. În momentul de faţă eu nu mai spun s-a negociat bine sau prost. Eu spun că am avut un guvern care a negociat, a încheiat negocierile şi redeschiderea capitolelor de negociere acum, înainte de semnarea tratatului, este imposibilă şi din punct de vedere politic şi din punct de vedere practic. Da. O să vă răspund foarte sincer, da. Una din misiunile pe care i-am cerut ministrului de externe să le abordeze este moştenirea Gojdu. Trebuie să ne obişnuim să revendicăm ce este al nostru, pentru că nimeni nu are reţineri să revendice ce este al lui când este vorba de România şi chiar relaţiile bune, întărite de vizita premierului Tăriceanu la Budapesta, au creat condiţii ca discuţiile despre Fundaţia Gojdu, proprietate a statului român, conform actelor, să se înceapă şi să aibă un ritm alert de clarificare. În mod categoric şi problema tezaurului, problema Pactului Ribbentrop-Molotov sunt realităţile noastre istorice. Acestea, însă, trebuie abordate cu grijă pentru partenerul nostru de negociere, cu Federaţia Rusă. Federaţia Rusă nu poate fi tratată ca un stat oarecare la care 
vine România şi dă cu pumnul în masă. Federaţia Rusă este un stat mare, Putin este un preşedinte puternic şi cu el trebuie discutat cu respectul cuvenit uneia din marile puteri ale lumii, dar în acelaşi timp şi cu fermitatea unuia care îşi apără interesul naţional. În ceea ce priveşte contenciosul ucrainean, am discutat de două ori, deja, cu preşedintele Iuşcenko. Deşi ne aflăm într-un proces deschis la Haga, există disponibilitatea autorităţilor ucrainene să aibă o altă abordare, şi contenciosul nostru cu Ucraina este destul de larg, nu vorbim numai de canalul Bâstroe, vorbim de platoul continental, de delimitarea frontierelor, de Insula Şerpilor. Sunt foarte multe. Sigur, va trebui găsită calea de mijloc. Nici o naţiune nu acceptă să fie umilită. Şi unii şi alţii consideră că apără interesul naţional, interesul naţional nu întotdeauna coincide în două ţări care au ceva de negociat. Va trebui să găsim o soluţie flexibilă, care să satisfacă ambele ţări. Nici una nu poate fi total satisfăcută, nici una nu poate să rămână total nemulţumită. Deci, până la urmă, politica externă este ca şi politica internă. Sunt momente în care trebuie să intervină flexibilitatea. Acţiunile întreprinse reprezintă, în momentul de faţă, potenţialul pe care îl au instituţiile noastre. Nu este un potenţial care trebuie măsurat strict în numărul de oameni, pentru că am putea spune - avem un număr destul de mare de poliţişti, de procurori, de judecători. Când discutăm, însă, despre potenţial, trebuie să mai avem în vedere două elemente care mie mi se par foarte importante. Un element este pregătirea profesională. În ce măsură oamenii acestor instituţii sunt pregătiţi profesional să înţeleagă evaziunea fiscală, spălarea de bani, marile transferuri prin firme multiple care până la urmă ajung în străinătate sau în conturi de unde nici nu mai ştii de unde să le iei; înţelegerea contractelor comerciale, în mod deosebit în zona privatizării. Ştiţi că există o realitate pe care trebuie să o evităm - şi aici este o chestiune de pregătire profesională deosebită. Se spune că, de regulă, litigiul comercial încetează acolo unde procurorul nu mai înţelege şi din acel moment devine penal, pentru că dacă procurorul nu înţelege mersul comercial, este clar, el o pune în penal şi a terminat lucrurile. Deci, un aspect este pregătirea profesională a corpului nostru de poliţişti, procurori, judecători, experţi în înţelegerea fenomenelor de fraudă. Al doilea lucru este diminuarea capacităţii instituţiilor 
responsabile ca efect al corupţiei din instituţii. În momentul de faţă eu nu pot evalua care este nivelul de corupţie în poliţia românească, ce nivel de corupţie este în parchetele din România, ce nivel de corupţie este în judecătoriile din România. Vom vedea. Eu mă uit la oameni din unele instituţii care parcă, aşa, citeşti pe faţa lor: 'ne pare rău, dle preşedinte, sigur, vă ascultăm, dar noi suntem pe şase ani'. Ei se înşeală. Eu voi evalua eficienţa acestor instituţii după şase luni, aşa cum am spus public. După şase luni, nici unul dintre cei care cred că sunt împietriţi pentru ani de zile nu va avea şanse să facă faţă modificărilor de legislaţie, pentru că mă voi duce în faţa parlamentului cu argumentele de ce trebuie schimbate legi, ca să scăpăm eventual, dacă va fi cazul, de judecători care se simt bine pentru că ar fi pe şase ani, de membri din CSM care deja sunt cunoscuţi ca fiind şi obedienţi şi incapabili şi corupţi sau dependenţi pur şi simplu de legături anterioare. Nimeni nu trebuie să-şi imagineze că s-a pus sub protecţia legii. Legile sunt făcute de parlament şi dacă Parlamentul României va constata că aceste instituţii sunt incapabile să realizeze obiectivul major, acela de reducere a corupţiei la nivel înalt, cu siguranţă parlamentul - care, orice s-ar spune, în ansamblul lui este reprezentativ pentru naţiunea română - va lua măsurile care trebuie luate. Sigur, mulţi spun – ‘parlamentul, unde sunt şi parlamentari corupţi!’ - foarte bine, or fi 10-15%, dar 
în toată istoria postdecembristă eu n-am văzut o situaţie în care pentru poporul român să fi fost bună o soluţie, iar nişte mafii să reuşească să deturneze decizia parlamentului; parlamentul în ansamblul lui are conştiinţa importanţei lui pentru naţiunea română. Sigur, mai găseşti câte unul care n-o înţelege, este altă socoteală, dar ansamblul parlamentului este o instituţie care reprezintă interesele poporului român, fără dubiu. Nu, vreau să argumentez. Nu se îndreaptă spre nici o republică prezidenţială, dar aduceţi-vă aminte, eu nu pot fi o surpriză pentru electoratul românesc, eu am vorbit încă din campanie de un preşedinte implicat; sigur, la limita Constituţiei, la limita, să spunem, a conceptului de preşedinte care are obligaţia să reprezinte interesele poporului român în faţa instituţiilor statului. Este menţionată clar în Constituţie această obligaţie a preşedintelui României. În nici un caz nu voi fi un preşedinte care va pluti pe realităţi, va pluti pe instituţii. În numele poporului pe care îl reprezint - sunt singurul care are legitimitatea poporului - nu voi ezita să am discuţii şi să cer instituţiilor statului român să servească poporul român respectând legea şi făcând ceea ce trebuie să facă. Din acest punct de vedere vă pot spune că voi fi un preşedinte activ, un preşedinte implicat, un preşedinte conştient de responsabilitatea pe care i-a dat-o votul direct pe care l-a primit de la electorat. Dacă vreţi să etichetez foarte scurt afirmaţiile dlui Timofte, o să spun că eu primisem aceste informaţii şi nu numai de la SRI, ci şi de la alte servicii responsabile de securitatea preşedintelui, dar răspunsul meu a fost: 'domnilor, nu-i treaba mea, este problema voastră. Treaba mea este să rămân acelaşi Băsescu care a fost când a fost ales, adică un om direct, un om care se poate întâlni cu oamenii, un om pe care nu-l băgaţi într-un borcan de sticlă, să spuneţi: priviţi, ăsta în sticlă este preşedintele României'. Deci, dacă din acest punct de vedere am avut informaţii, din punct de vedere al ieşirii publice pe această temă, cred că s-a făcut o eroare. Nu e treaba poporului dacă există sau nu ameninţări la adresa preşedintelui României, şi mi s-a părut că aici dl Timofte a greşit, este problema dânsului că a greşit, eu nu l-am stimulat la o asemenea afirmaţie, dimpotrivă, şi nu am de gând să-mi schimb comportamentul. SPP-ul, Serviciul de Protecţie şi Pază, va trebui să se adapteze la felul meu de a fi şi nu eu la reţetele lor de securitate. Deci, asta-i 
în două cuvinte. Şi bine şi rău. Se vede bine din punct de vedere al reformelor, a parcurs un proces - de altfel aici puteţi să puneţi şi serviciile secrete - au parcurs procese importante, dar neterminate. Încă avem prea mulţi ofiţeri cu grade foarte mari în raport cu ce trupă avem, încă n-am făcut din sergentul major Dumnezeul activităţilor militare, dar lucrurile sunt în progres, iar eu voi cere acestor instituţii, fie că vorbim de SRI, de SIE, de Ministerul Apărării, o abordare mai rapidă către reforme, reforme care pot însemna inclusiv trecerea în rezervă a unui mare număr de ofiţeri superiori, dar pe care îi vom îndrepta către administraţie. Nu le vom arăta uşa instituţiilor, trebuie pentru că au şi un nivel de pregătire şi de rigoare care este necesar în administraţie. În acelaşi timp, trebuie să vă spun că sunt împotriva prefecţilor generali, dar în administraţie avem destule locuri în care oameni cu pregătire militară, oameni obişnuiţi să fie ordonaţi, cinstiţi, responsabili pot face servicii foarte mari administraţiei locale, comunităţilor, în ansamblu chiar procesului de integrare. V-aş spune că îmi place foarte mult acest concept pentru care nu am pretenţia originalităţii, este preluat, să începem să vorbim despre administraţie ca despre o a doua magistratură. Administraţia trebuie să aibă exactitatea şi precizia unei magistraturi, iar în momentul de faţă, armata are foarte mulţi ofiţeri, care în armată sunt în plus şi în administraţie sunt în minus. Acţiune. 
Acţiune aştept, aştept să iasă din birouri, să intre în teren, să devină activă, să dea populaţiei sentimentul că este un element de securitate pentru fiecare dintre români, aştept eficienţă şi nu vă ascund că mă îngrozeşte structura IGP-ului. Un IGP care a ajuns la vreo 2000 de ofiţeri, din care foarte puţini au treabă prin localităţile patriei, au devenit nişte birocraţi. Va trebui să iasă către realităţile de ilegalitate din societatea românească, şi atunci vor dobândi şi foarte mult respect de la populaţie. Uitaţi-vă cum este în ţările în care poliţistul este o prezenţă activă împotriva răufăcătorilor, şi nu mă refer la răufăcătorii de grad mic, hoţii de buzunare şi, mă refer la cei care se ocupă de marea criminalitate, dar ştiu comunităţile că ei sunt acolo şi apără societatea de marea sau mica criminalitate - acolo trebuie să fie poliţiştii români, mai puţin în birou. Da, nu voi ezita. La primul procuror, primul judecător, primul poliţist care mă informează: domnule preşedinte, deputatul cutare sau preşedintele consiliului X mi-a cerut să ţin acest dosar şi eu aş vrea să-i dau drumul şi mi-e frică, că a spus că intervine să mă schimbe. Cred că îl pulverizez pe respectivul om politic, mă duc direct în Parlamentul României şi cer să se ia măsuri împotriva lui, fie că-i ministru, ce-o fi el. Nu voi ezita să dau primul exemplu imediat ce apare, nu, pentru că aceste instituţii au fost blocate, dincolo de, uneori, lipsă de profesionalism, alteori corupţia lor, a lor înşile, au fost blocate în mod major şi de intervenţia politicului - 'ţineţi dosarul ăla, nu daţi drumul, nu faceţi, nu'. Ei şi-au făcut datoria, până la un punct, au făcut dosarul, au constatat ilegalitatea, dar a fost oprită pentru că s-a dat comandă politică. I-am eliberat de presiunea politică, mai rămân celelalte două: profesionalismul şi corupţia lor. Se află o realitate. Dacă discut cu prieteni, dacă discut cu oameni, îi rog, şi atunci e Traian Băsescu. Chiar şi preşedintele nu are decât să roage un om, îl roagă pe ospătar să-i mai aducă un pahar cu apă, îl roagă pe frizer să-l tundă, roagă pe omul de pe stradă să aibă răbdare, dar când vorbim de instituţii, eu nu rog, că nu există formula rugatului. Reprezint cea mai înaltă magistratură în stat şi în numele celor pe care îi reprezint, 22 de milioane de români, plus vreo 6 milioane de români în străinătate, eu cer, pentru că asta este structura, ea este administrativă şi e pe verticală, nu suntem la sindicat. În relaţiile cu instituţiile, 
eu nu pot decât să cer. Unora le cer şi altora le ordon, cele care sunt în directă subordine, instituţiile care ţin de securitatea naţională. Nu, dar va fi, în orice caz, mult mai bine peste cinci, iar peste zece ani şi mai bine. Însă, dacă vă referiţi la retragere, eu sunt atât de pătruns de ce înseamnă preşedintele României, încât mi s-ar părea absolut în neregulă să mă întorc într-un partid, să intru iarăşi în jocurile specifice unui partid, în jocurile de putere. După mine, cea mai frumoasă formulă pentru foşti preşedinţi este în SUA, unde însuşi preşedintele în funcţie poate să-i cheme, să le încredinţeze o misiune, dar nu poţi să mai intri în partide, în jocurile de putere într-un partid, după ce ai fost preşedintele tuturor românilor. Un partid, până la urmă, este 100, 150, reprezintă un număr mic de oameni în raport cu ce ai însemnat pentru ţara ta. Chiar o activitate comercială mi se pare în neregulă pentru că un fost preşedinte al României, ca în orice stat civilizat, are asigurat un salariu pe toată viaţa, şi nu e un salariu mic, are asigurată o casă din partea statului român pentru toată viaţa, are asigurată protecţie pentru toată viaţa, şi are trei înalţi funcţionari publici care îi deservesc Secretariatul pentru toată viaţa. Ce-şi mai poate dori un om după ce a fost preşedintele României, ce mai poate reprezenta interesant pentru un om care a condus o ţară ca România? Da, deci suficient de tânăr ca să fiu util viitorilor preşedinţi ai României. Reconsiderări trebuie 
făcute. În momentul de faţă, nu toate serviciile de informaţii sunt reprezentate în Consiliului Suprem de Apărare a Ţării, şi acest lucru trebuie corectat, sau în CSAŢ nu este membru procurorul general al republicii. Ceea ce e nefiresc, mai ales când consiliul stabileşte că actele de corupţie la nivel înalt sunt o ameninţare la adresa securităţii naţionale. Nu mi se pare în regulă ca în acest Consiliu Suprem de Apărare a Ţării să nu existe Ministerul Transporturilor, care e un minister strategic, orice s-ar întâmpla. Ai acolo Ministerul Industriilor, care se privatizează într-o veselie, nu mai are mari unităţi în subordine, dar spaţiul aerian, transport feroviar, transport rutier, într-un stat membru NATO nu-l are în luarea deciziilor prezent pe ministrul transporturilor. Deci sunt lucruri care trebuie corectate. V-aş putea spune că voi ruga guvernul foarte curând să facem o modificare a structurii instituţiei prezidenţiale. Sigur, a fost, este întotdeauna. Preşedinţii noi, când vin, promovează prin guvern o ordonanţă de urgenţă de adaptare a structurii instituţiei prezidenţiale la nevoile lor şi la priorităţile lor. Eu nu concep că actuala instituţie prezidenţială poate funcţiona fără un consilier prezidenţial pentru relaţia SUA-Marea Britanie şi fără un consilier prezidenţial pentru UE. Sunt elemente importante. Sau, dacă vă uitaţi, consilierul pentru securitate naţională este şi şeful Administraţiei Prezidenţiale. Ce are una cu alta? Un consilier cu cea mai mare greutate din punct de vedere a ceea ce îi trece prin mână şi a responsabilităţilor în faţa preşedintelui se ocupă şi de achiziţia de creioane la Cotroceni, de achiziţia de radiere şi de curăţarea curţii în Cotroceni. Este inadmisibil ca aici trebuie să fie un administrator destinat; şeful Casei Prezidenţiale este şi şeful Protocolului şi se ocupă de şi de primirea ambasadorului şi de tot ceea ce înseamnă Casa Prezidenţială, nu? - consilierul de securitate naţională, care este un om greu, tare. Domnule Grigoriu, ce înţelegeţi prin nonconformism, ca să nu vă dau vreun răspuns greşit? Bun, ok, am înţeles, deci este ceea ce bănuiam. Ştiţi de ce eu am reuşit să câştig toate competiţiile politice? Şi în interiorul partidului, şi în exterior, şi sunt un om care a trecut în exterior prin trei alegeri pe vot direct - pentru că semăn cu poporul român, cred, semăn cu omul obişnuit. Păi, eu nu am de gând să mă schimb şi cred că avem o deformare toţi. Cred că eu sunt normal şi ceilalţi au fost anormali, pentru 
că un om a cărui funcţie, cea mai înaltă funcţie în stat, provine din votul direct al unei naţiuni care în mod categoric în votul acela introduce şi speranţa că eşti şi rămâi ca ei; trebuie să rămână aşa cum este şi poporul lui. Sigur, dacă am avea un popor de 22 de milioane de Patapievici, în mod cert, eu nu aş putea fi preşedintele acestui popor. Dacă ar fi 22 de milioane de oameni ca Pleşu, iarăşi nu aş putea fi preşedintele acestui popor. Sigur. Deci, eu cred că eu sunt normal. Nu sunt în nici un caz nonconformist, sunt cum sunt cei care m-au ales. Din acest motiv, nu am nici o reţinere să rămân la fel şi nu fac nici un efort să mă schimb. Bun, o să fiu foarte cinstit să vă spun că eu consider că sunt oamenii preşedintelui aceia cu care el a câştigat. Nu se poate să fie alţii. De aceşti oameni te legi. Sigur, unii se uită - păi, oamenii preşedintelui au picioarele prea lungi şi fusta prea scurtă; păi, oamenii preşedintelui au chelie; oamenii preşedintelui nu sunt cei mai deştepţi din lumea asta, dar sunt oamenii care au fost alături de mine în momente extrem de dificile. Sunt oamenii care aşa cum au fost, împreună cu mine au fost cei mai buni, şi nu am nici un motiv să-i ţin departe de mine. Sigur, nici un candidat, cred, nu poate să aducă într-o astfel de echipă, care înseamnă oamenii preşedintelui, tot ce are nevoie, şi atunci te adresezi şi societăţii civile; nu am avut nici o ezitare să mă adresez lui Andrei Pleşu, să-l rog să fie consilier prezidenţial de politică 
externă. A fost o onoare pentru mine că a acceptat. Nu aveam un jurist cu credibilitatea doamnei Weber şi nu am avut nici o ezitare să mă adresez dânsei şi s-o rog să fie consilier prezidenţial sau cu credibilitatea şi neutralitatea doamnei Macovei şi m-am adresat dânsei rugând-o să mă ajute să construiesc acea justiţie independentă. Nu ai tot ce-ţi trebuie dar este un mare păcat şi e şi o pierdere pentru preşedinte, ca după ce a trecut prin momente dificile, cu o echipă care alături de el a fost cea mai bună, să spună: "Acum nu-mi mai trebuiţi, băieţi şi fete". Că s-ar putea să spună nu ştiu ce ziarist că "Mergem împreună la munte", că s-ar putea să spună nu ştiu ce ziarist că "Trecutul tău nu-i perfect curat". Domnule, cu el, cu sau fără trecut perfect, cu sau fără fustă scurtă, a fost lângă tine când ai câştigat. A făcut parte din cea mai bună echipă. Îi iei lângă tine. Păi, faptul că sunt lângă preşedinte, în funcţiile de decizie din jurul preşedintelui, cred că este tot ce-şi poate dori un om care lucrează alături de un candidat. Ei nu au aspiraţii mai mari. Vor să rămână în serviciul aceluiaş om, pe care, împreună cu poporul l-au făcut preşedinte. Pot să vă spun că, de multe ori, când ştiu că nu mai am primiri oficiale, stau într-o ţinută foarte lejeră, care înseamnă că nu am costum, îmi plac în continuare tricourile. Şi prin Cotroceni se uitau în primă fază când am apărut în tricou, în pulover, sigur, e iarnă, cu mânecă lungă, cămaşă cu mânecă lungă, un pantalon de tip blue jeans, dar celebrii pantaloni de culoare neagră, pe care-i port de ani de zile - celebri, nu-s celebri, dar. Deci îmi place să mă simt bine în hainele mele. Am oră fixă de sosire, care înseamnă nouă şi zece, plecând la ora nouă de acasă, dar nu am oră de plecare şi niciodată nu-i mai devreme de ora unsprezece, pentru că ziua îţi este ocupată cu întâlniri, cu decizii, cu discuţii, cu analize, cu. Și după ora 19:00, în sfârşit rămâi singur, iar volumul de documente, de regulă secret şi strict secret, care ajung şi necesită decizie şi rezoluţie, începi să le citeşti după ora 19:00. Că să nu mai vorbim de corespondenţa care soseşte de la ambasade. Sunt foarte multe, sau, dacă vreţi, viaţa curentă a preşedintelui înseamnă reacţie imediată, de cele mai multe ori. Iar lui Andrei Pleşu nu i s-a întâmplat o singură dată să-l sun după ora zece, după unsprezece, dar să ştiţi că şi el pleacă târziu, şi să spun "Andrei, am o problemă. Uite, ne-a venit de la Londra, ne-a venit de nu ştiu unde următoarea 
telegramă. Trebuie să dăm un răspuns rapid. Cum e?" Cum? Ne consultăm. Sun şi la ministrul de externe, sun la ministrul industriilor. Deci sunt situaţii în care nu-ţi poţi permite să rămâi cu masa plină de hârtii pentru a două zi, pentru că uneori e extrem de important ca răspunsul să plece prompt. Aici va trebui să fiu foarte sincer. Încep chiar cu Partidul Democrat. Cine spune că scoate partidul din care a fost din suflet a doua zi şi devine o maşinărie, aşa, şi nu-l mai interesează respectivul partid, minte. Sigur, faci declaraţii publice de neutralitate, dar e în sufletul tău, e în structură, în care ai trăit, ţi-ai dus viaţa, ţi-ai construit cariera alături de alţi colegi. Rămâne. Deci, e o neutralitate aparentă. Nici un preşedinte nu va putea să se desprindă şi să fie neutru faţă de partidul din care provine. Măcar în sufletul lui nu rămâne neutru. Important este să încerce ca prin atitudine să se menţină neutru. În ceea ce priveşte calitatea de preşedinte al tuturor românilor, sigur, ea îmbracă în primul rând aspectul interesului naţional. Un preşedinte nu poate lucra pentru segmente din populaţia României sau din românii de peste hotare, doar pentru segmente. Un preşedinte are ca prioritate, tot timpul, şi chiar atribuţiunile constituţionale îl aşează acolo unde, prin acţiunile lui, impactul este pentru toţi românii. Deci, din acest punct de vedere, preşedintele şi dacă n-ar vrea, dacă ar fi un iresponsabil, care spune "Pe mine nu mă interesează categoria asta", 
nu vreau să dau vreun exemplu, "Categoria asta socială nu mă interesează şi eu vreau să lucrez numai pentru categoria astalaltă". Chiar atribuţiunile lui îl fac să lucreze oricum pentru toţi românii. De asta, probabil, s-a şi împământenit sintagma "preşedintele tuturor românilor". Toate atribuţiunile lui au impact asupra întregului popor român. Păi, uitaţi-vă cu câtă simpatie m-au votat. Este reciproc. Este reciproc. Eu sunt un om care, aşa cum spuneam şi în campanie, a trecut vremea campaniei dar nu mi se pare jenant s-o spun şi acum, sunt un om care s-a instruit sau a crescut în casă. Am fost dintr-o familie de militari. M-am instruit într-un institut în care valorile naţionale, patriotismul, respectul pentru simbolurile naţionale erau o constantă a educaţiei noastre. Sunt un om care a fost pe mare 12 ani şi, în fiecare dimineaţă, la răsăritul soarelui, ridicam la catarg tricolorul şi-l salutam. Mi-a rămas tricolorul în suflet, iar tricolorul e poporul român. Aş vrea ca toţi cei care sunt români, cu cetăţenie română sau născuţi în România, indiferent ce cetăţenie poartă, atâta timp cât au România în suflet, eu îi consider români, sunt români. Aş vrea să fie convinşi că voi fi un preşedinte care va lupta zi şi noapte pentru ca România să-şi dobândească o aură de demnitate, nu numai la ea acasă, ci oriunde în lume. Voi valorifica la maximim potenţialul pe care România îl are ca una din ţările importante ale Europei, voi fi un preşedinte care va avea, ca o constantă a activităţii lui, apropierea românilor din diaspora de ţara de origine. Voi fi un preşedinte care, prin toate acţiunile lui, în raport cu instituţiile statului român, va presa instituţiile la responsabilitate faţă de poporul român şi voi un preşedinte care nu va ezita, exact cum spuneam astăzi vicepreşedintei Bundestagului german, nu va ezita nici o clipă, indiferent care-s părerile altora, să susţină interesul naţional, chiar dacă acesta poate deranja pe unii. Sigur, va trebui să merg până acolo încât interesul naţional să nu ştirbească interesul naţional al altora. Dar voi fi un preşedinte care prima dată va gândi care este interesul românilor. Ăsta este, asta fac, indiferent care sunt convenienţele internaţionale. Care este interesul românilor? Să spun asta. Păi asta spun. Am văzut, aseară, era un mare analist care stătea cu un calculator în faţă, într-o emisiune de vreo două ore şi, uitându-se el în calculator, nu înţelegea cum e cu Moldova, cum e cu atitudinea. Atâta timp cât Europa a spus 
că n-o interesează Moldova cum îşi permite Băsescu să gândească la Moldova. Cred că dacă mai avem vreo trei de ăştia să ne rugăm numai preşedinţi să n-ajungă, pentru că politica externă a unei ţări se bazează în primul rând pe interesul naţional, ca şi politica internă, de altfel. Şi nimeni nu are dreptul să accepte constrângeri pe care ţi le formulează alţii. Vorbesc la postul dumneavoastră pentru că sunt convins că au văzut mulţi la B1 acel mare analist care invoca un document al Comisiei Europene din 2003, care fusese cu siguranţă elaborat prin 2002 şi care nu ţinea cont de câteva realităţi de dezvoltare ulterioară în Europa de Est şi mai ales nu ţinea cont că din 2004 vine Băsescu preşedinte al României. Cu multă plăcere, din respect pentru instituţie. Şi eu vă mulţumesc mult!

Bună seara. Bine v-am regăsit. Traian Băsescu: Daţi publicitate. Deci discutăm despre un apartament, un apartament dobândit absolut legal - şi îmi asum responsabilitatea afirmaţiei mele - este apartamentul care este declarat de trei ani încoace în declaraţia mea de avere. Se poate verifica şi pe site-ul Primăriei capitalei cu anii anteriori şi declaraţie mea de avere de la începutul campaniei şi declaraţia de după instalare. N-aş face alte precizări decât două lucruri care să lămurească două din multele case. Iată, aceasta este hotărârea judecătorească prin care se pune în posesie fostul proprietar pe Bd. Aviatorilor 57. O familie, Negulescu. Deci eu am locuit în acea casă repartizată de RAPPS, transferată pe urmă la primărie în timpul procesului şi cererea mea de renunţare la contract ca urmare a acestei hotărâri. Nu, era contractul cu Primăria capitalei. Trecuse, fiind în proces, a luat-o înapoi Primăria capitalei. A doua adresă. Da, pentru a da posibilitatea proprietarilor să intre în posesie. Dar aceeaşi hotărâre stabilea proprietarilor obligaţia să pună la dispoziţie apartamentul în care locuiau, era un apartament cu 5 camere deasupra Cişmigiului. N-are relevanţă. Eu vreau să arăt diferenţa între poveste şi realitate. Locuinţa din Prezan, apartamentul din Prezan. Unde se specifică foarte clar că este închiriat strict pentru perioada când sunt în funcţie. Deci este apartament de serviciu. În funcţia de ministru. După ce am devenit primar, trebuia să părăsesc locuinţa. Mi s-a făcut o prelungire de un an al acelui contract, pentru că nu rezolvasem problema, adică Primăria nu-mi pusese la dispoziţie apartamentul pe care l-a lăsat liber familia Negulescu. Ce-i drept, l-a pus la dispoziţia altui demnitar, dar n-are importanţă. După care s-a manifestat dreptul dat şi de hotărârea judecătorească. Am închiriat un apartament în 2002, când trebuia să părăsesc apartamentul din Prezan, şi l-am cumpărat în baza Legii 10. Toate poveştile: declaraţie mincinoasă, fals, marea poveste prezentată de presă, iată un bloc, acolo este un bloc cu 10 apartamente, din care 7 au fost cumpărate. Şi unul l-am cumpărat eu. Cu AFI. Am cerut locuinţă, pentru că trebuia să plec din Mareşal Prezan, mi s-a dat, după care l-am cumpărat în baza Legii 10, articolul 43. Nu, nu a fost revendicat niciodată acel apartament. De altfel, alte 7 familii au cumpărat în aceeaşi casă, şi-au cumpărat apartamentele. Vreau să vă asigur, pentru că a intra în poveşti juridice este complicat şi s-ar găsi 50 
de avocaţi care să-şi dea cu părerea. Eu vă garantez că n-am făcut nici o ilegalitate, nu există nici o declaraţie falsă făcută de Traian Băsescu. Nu mi-aş permite s-o fac. Singurul lucru jenant în toată această campanie a fost afirmaţia preluată: "Traian Băsescu şi-a cumpărat vilă de 780 de mii de dolari". Domne, de la 780.000 de dolari, la 19.000 de dolari, calea este lungă şi arată şi minciună şi lipsă de profesionalism, dacă vreţi. Categoric da, categoric da, numai că apartamentele din Fondul de stat se vând după o lege. Eu am cumpărat pe Legea 10, articolul 43 şi 52 din Legea 10, dar evaluarea lor se face conform normelor din Legea 112, preţ şi nu ştiu ce. Este un apartament din 1920, care atât valorează acum. Declarată de? Nu ştiu. Vă mai pot da un element. Eu am fost la vot întotdeauna în sectorul 2. Acolo îl am şi acum. Adresa mea, domiciliul meu este pe Ştefan Mihăileanu nr 2. Este foarte adevărat, SPP a spus că nu poate fi protejată această casă. Foarte bine, lasă să fie. N-are importanţă, acum este strada pe care locuiesc eu. Or s-o numească până la urmă. Foarte interesant este că am fost la vot şi la alegerile locale. Și la alegerile generale. Şi la locale am ieşit. La alegerile generale, nu. La locale, da. Deci, domnule Tucă, aş vrea să. E şi prima dată când am ocazia să încerc o clarificare. Singura realitate este că acest apartament a fost dobândit legal şi este proprietatea mea din Bucureşti. Vă mai pot spune un lucru: m-am bucurat că dl senator Iorgovan a făcut 
plângere la Parchet. Cred că Primăria capitalei. Primăria capitalei şi AFI vor pune la dispoziţie toate documentele şi va avea marea surpriză să constate că cererea mea a fost de achiziţionare pe Legea 10 şi nu pe 112. Nu pe acea lege, pentru că între timp apăruse Legea 10, legea de restituire care dădea drept de preemţiune chiriaşului, indiferent care-i era situaţia locativă. Aş mai remarca un lucru foarte plăcut, plăcut, sincer plăcut, chiar dacă a fost supraevaluat. Stai că aia este la glume. Chiar dacă a fost supraevaluată reacţia. S-a văzut libertatea presei. A fost proba că presa este liberă. Nu mai este plătită cu publicitate, nici nu va mai fi. Domne', a fost liberă. Dacă era ţinută în frâu de publicitate. Formidabil, şi înţeleg că postul dvs de televiziune a fost un campion. Aţi întrebat ce era în acea sacoşă. Înainte să plec în Statele Unite, îi promisesem soţiei demult că fac ceva, las lenjerie şi tot ce mai aveam pe acolo le dau la spălat. Înainte să plec, m-am dus, am luat două sacoşe de Selgros în care am băgat rufele astea, şi dacă vreţi inventarul exact s-ar putea să vi-l spun, dar e neplăcut. Să le trimit la spălătorie. Să ajungi ca despre preşedintele României să întrebi "Ce o fi... s-a dus pe ascuns la ora 11:00 ziua - unde? În ce casă? În casa unde am domiciliul pe buletin. Şi când eram primar încă mai locuiam acolo. Am stat alternativ, au fost perioade, dar după ce am devenit preşedinte nu a mai fost posibil să folosesc Ştefan Mihăileanu. Pentru că însemna un blocaj total al străzilor. Şi aşa cum de câte ori vin şi plec se blochează traficul pe DN1. A, pur şi simplu pentru că sunt ale mele. Daţi în "Jurnalul Naţional". Luaţi şi asta, luaţi şi cererea, luaţi şi actul de predare către familia Negulescu, Legea 10, articolul 43, alineatul 2, aşa este făcută şi cererea. Dle Tucă, a fost o reacţie, zi eu, de bun simţ. Deşi am văzut ce a stârnit pe urmă. "Lui Băsescu îi este frică", "Băsescu se teme", "Băsescu a făcut declaraţii false". Din acest motiv, până nu se clarifică cu Parchetul, nu fac nimic. Este o sesizare la Parchetul General, funcţionarii de la Primărie trebuie să fie chemaţi să arate procedura, cei din comisie, dosarul, tot, şi când va stabili Parchetul că nu a fost nici o infracţiune, atunci voi decide. Dacă va stabili că a fost infracţiune sau eroare, voi lua măsuri în consecinţă. Dar vă garantez. Da, dacă va stabili Parchetul că nu a fost nici o fraudă. Atunci voi lua decizia. Şi să vă mai spun ceva. Este cineva înnebunit, distribuia 
la presă, pentru că e la modă, se poartă: "Băsescu merge în fiecare zi la Vila Lac 3 să vadă dacă este gata". "În noaptea în care a depus jurământul s-a dus la Vila Lac 3 din Primăverii". Nu, vă spun eu, că vântură. Ştiu că pe foarte mulţi îi deranjează. Există o realitate: preşedintele României are o reşedinţă. Eu până acum n-am optat pentru o reşedinţă, încă nu sunt acomodat cu gândul că plec din casa în care mă simt bine. Deci voi lua o decizie în perioada următoare. Da. Se pare că în ceea ce-l priveşte pe Băsescu este o adevărată ruşine naţională, după mintea unora, ca preşedintele să aibă o reşedinţă prezidenţială. Dar dle Tucă, există o realitate - acest scandal, supradimensionat, bazat pe dezinformare, până la urmă, asupra valorii, asupra dobândirii ilegale, a arătat că presa în România este liberă, că nu-i mai dă nimeni contracte de publicitate ca să tacă, ceea ce-i bine. Prin licitaţie. Prin licitaţie şi funcţie de tiraj, pentru că şi statul are publicitate. Sigur că da. Categoric. Deci aici problema este clar legată de tiraj, de capacitatea de distribuţie a informaţiilor, că poţi să-i dai... sunt ziarele astea de partid sau de apartament, care-s foarte prezentate la Revista presei, dimineaţa. Da' doar acolo. Da' nu sunt, doar. Dle Tucă. Vă spun în modul cel mai sincer, nu sunt sensibil, doar observ şi dacă. Observ mult mai bine informat. De multe ori nu înţelegeam de ce un trust de presă sau altul atacă o problemă sau alta. Acum înţeleg. Dle Tucă, sunt şi simpatic, 
probabil. Aşa e. Dacă aş fi fost deranjat, aş fi dat comunicate agresive. Nu sunt deranjat, singurul lucru care mă deranjează este că înţeleg ce se construieşte. Poate e o coincidenţă reacţia extrem de violentă a presei pe un lucru nereal, dar se pare. Asta m-a deranjat. Să plece... 780.000 de dolari vila; nu era vilă, era un apartament, nu era furat, era cumpărat - deci... eu de multe ori am fost atacat, pe lucruri care aveau un fond real, şi am tăcut din gură; şi acum am tăcut. Exagerate, da. Sau să mergem până unde a mers programul dv, alaltăieri; mă arătau cu sacoşele cu rufe, dle! Să mai afirmi şi că preşedintele, pe ascuns, la ora 11 ziua, se duce... Eu nu mă pot ascunde în România, dle Tucă. Dacă sunteţi de acord cu mine... Mă duc cu maşina preşedintelui, că nu m-am dus cu Skodiţa sau cu un Trabant, m-am dus cu maşina preşedintelui, cu escortă, cu... Spun că am Skodă. Am Skoda, celebra Skoda albastră. Da, de mult. Aş începe cu o clarificare care vine tot, din păcate, de la un program de televiziune, care spunea, nici mai mult nici mai puţin, 'Bush l-a sunat pe Putin ca să-l primească pe Băsescu'. Stupiditate mai mare încă n-am auzit. La dv. Da. Aveţi o pasiune, ori dv, ori dl Voiculescu, cineva are o pasiune, dar... Dl Voiculescu e cu afacerile, eu cu politica... Şi mi-a reuşit, da. Eu consider că e obligaţia mea să restabilesc poziţia României între ţările din Europa, pe de o parte, în bazinul Mării Negre, pe de altă parte, unde România e o realitate pe care ne facem că o uităm, şi dacă vreţi, să restabilesc demnitatea României; România nu trebuie să mai fie o ţară care doar ascultă deciziile luate, trebuie să fie participantă la decizii. Este... Fiind o ţară care aduce contribuţii, care are soluţii, care este agreată a fi parte la soluţii, nu-i uşor, după nişte ani în care toţi s-au obişnuit cu o România unde se vine acasă şi se raportează marile succese că am spus din nou "da" fără să avem prea multe puncte de vedere, este dificil. Şi totuşi încerc să forţez acest lucru, mi se pare una din misiunile mele principale. Faptul că preşedintele Putin a fost interesat să aibă o întâlnire cu mine şi mi-a transmis o invitaţie este un lucru care - după părerea mea - este bun pentru România. Oricât ar încerca unii să-l persifleze, este un lucru foarte bun. Apropo de vizita la Moscova, am mai văzut nişte reacţii - Putin n-a vrut să discute pactul Ribbentrop - Molotov şi Tezaurul şi nu i-a permis nici lui Băsescu să le abordeze. Nu le-am deschis eu, pentru că 
era o copilărie. România face politică externă cu Rusia, de 15 ani vorbim de pactul Ribbentrop - Molotov şi de Tezaur. În momentul de faţă, a mai aborda cele două probleme n-ar arătă decât o diplomaţie care nu ştie ce are de făcut în relaţia cu Rusia. Nu. Chiar mi se pare constructiv. E foarte adevărat... E foarte adevărat... eu am avut... prin poziţia mea, a fost dinamizat şi Ministerul de Externe, care ar trebui să-şi reorienteze puţin... Dinamizat. Am dinamizat puţin şi reacţiile Ministerului de Externe, cerându-i organizarea acestor vizite, să nu vă imaginaţi că partea română... - a făcut tatonări în faza iniţială, până când Putin să accepte să transmită invitaţia. Am Germania după SUA, întâlnire cu preşedintele şi cu cancelarul Schroeder. Nu, n-am pus deloc prea mult, pentru că tradiţional... Nu, nu. Mâine primesc un comisar pentru extindere al Comisiei Europene... De ce să-l termin? Nu. După vizita la Washington, urmează imediat vizita oficială în Germania. Diplomaţia noastră se mişcă... Fiecare cu prioritatea ei, dle Tucă. Ascultaţi-mă puţin, avem o prioritate care ţine de viitorul nostru economic, de viitorul nostru social, şi asta este integrarea în UE şi nu avem dreptul să ratăm 1 ianuarie 2007. Sigur, avem posibilitatea să o facem la 1 ianuarie 2008, nu ar fi nici o nenorocire. Avem o singură problemă, pierdem 2 miliarde de euro care ne sunt alocaţi începând cu 2007, ceea ce oricât ne-am... E o sumă gigantică. A doua - România mai are probleme de securitate naţională, 
iar aici trebuie să stăm cu ochii deschişi. Şi a sta cu ochii deschişi înseamnă să găseşti soluţii şi alianţe care să garanteze României că nu poate fi pusă în pericol indiferent cât de exploziv ar putea fi la un moment dat conflictul transnistrean. Dle Tucă, o să fiu iar foarte sincer, lumea nu este obişnuită cu un preşedinte foarte deschis, o să o spun şi iar o să spună toată lumea că sunt ieşit din tipare, dar vreau ca românii să înţeleagă. NATO şi-a dovedit coeziunea cu ocazia Irakului. Eu, ca şef al statului român, nu pot să nu îmi pun în continuare întrebarea 'bine-bine şi la un eventual conflict la frontierele României, cu Transnistria, Moldova, implicaţii care pot să apară de dimensiuni mult mai mari, mai stăm să negociem între... Jumătate din Europă este pentru intervenţie, jumătate nu?' Cu securitatea naţională nu are dreptul nimeni să se joace. Şi din acest motiv, pe probleme de securitate naţională sunt un susţinător indiscutabil al unei strategii speciale în relaţia cu Marea Britanie şi cu SUA. Categoric. Sunt pentru dialog, dar dialogul poate să fie un eşec, mai ales în condiţiile în care România nu este implicată. Trebuie să ne luăm măsuri. Securitatea naţională nu se negociază şi aici, pe cât posibil, trebuie să fii la riscul zero, ceea ce este greu de realizat, dar în plus, aş vrea să fiu foarte clar, aici nu discutăm, spre exemplu, de întărirea securităţii noastre naţionale prin dizlocarea unor efective americane pe teritoriul României în baze militare situate către litoralul Mării Negre, aici nu discutăm de o relaţie bilaterală, discutăm de baze americane în structura NATO. Deci, nu de altceva. Sigur, dacă ne uităm că generalul Jones este şi comandantul trupelor NATO din Europa, dar şi comandantul trupelor americane. Deci, are două calităţi. Dar nu numai a mea, este a României, că nu o fac pentru mine, nu o iau casă. El este... Nu ne-am obişnuit noi să-l detectăm şi nu suntem suficient de implicaţi. Este adevărat, nici la nivel european sau la nivel NATO încă nu s-au făcut demersurile definitive pentru ca zona Mării Negre să fie o zonă de maxim interes geostrategic, dar în Marea Neagră se întâmplă câteva lucruri, în primul rând - şi aici România este interesată - Marea Neagră va deveni în câţiva ani una din marile furnizoare de resursă energetică pentru lume. Ţiţeiul caspic trebuie să iasă prin Marea Neagră, prin Mediterană. În al doilea rând, Marea Neagră este o zonă aflată la intersecţia a trei lumi, dacă îmi este permis să o spun, şi oricine 
se uită pe hartă, poate constata. Este Orientul Mijlociu, care se termină în Marea Neagră; este spaţiul ex-sovietic, cu Georgia, Ucraina, Moldova, cu toate zonele lor de conflict, care sunt, de asemenea, riverane Mării Negre; şi este UE şi NATO, care prin Bulgaria şi România, plus Turcia, este frontieră europeană. Iată că aici se întretaie câteva zone de maxim interes. Şi mai avem o realitate a Mării Negre, Marea Neagră a devenit în momentul de faţă un pod pentru trafic de droguri, pe care nici o poliţie din Constanţa nu l-a sesizat, au avut zero prinderi de droguri anul trecut, trafic de armament, trafic de persoane. Nu are nici o legătură! Nici o legătură! Vă pot spune că nu este o noutate această abordare politică. Nu este o noutate. Problema Mării Negre a fost... În România, da. Problema Mării Negre a fost tratată şi de Guvernul anterior, a fost tratată şi de Administraţia Constantinescu în mod deosebit la nivel prezidenţial, dar abia acum s-au creat condiţiile să. Să se construiască legat de Marea Neagră. Nu mai puţin în această toamnă vom avea exerciţii militare cu nave româneşti, nave americane, nave ruseşti. Sunt răcit şi mai tuşesc, dar asta este! Nu sunt mulţumit, pentru că încă mai suntem la stadiul la care se mută dosare de la PNA la Parchetul General, nu sunt mulţumit pentru că poliţia în ansamblul ei - şi nu vorbesc de un serviciu sau altul - este la stadiul la care se predă. Adică chestorii care ştiu că sunt băgaţi în diverse afaceri locale cer pensionarea. 
Ceea ce este bine pe de o parte, corespunde solicitării mele: "Dacă nu puteţi, cereţi trecerea în rezervă! Cereţi pensionarea!" Dar... Exact. Şi una din structurile de forţă ale luptei anticorupţie este poliţia. Sigur, poliţia totuşi este prima în care oamenii vin şi spun "Noi trecem în rezervă, noi ne pensionăm, noi...", unii din ei. Mai avem destule probleme însă şi pe toată scara luptei anticorupţie; şi în parchete şi în instanţele de judecată. Vom fi nevoiţi, mai ales că aceste instituţii sunt acum într-o evaluare făcută cu un auditor independent, vom fi nevoiţi să modificăm legea în aşa fel încât să creăm condiţii judecătorilor şi procurorilor competenţi să acceadă în funcţii. Nu avem soluţie, nu putem aştepta ca un procuror care de 15 ani nu a făcut decât politică cu dosarele, să mai stea 15 ani în Parchetul General sau în Consiliul Superior al Magistraturii... Modificăm legea, dle Tucă, şi aici sigur, o să se spună 'Băsescu se bagă în justiţie'. Nu, preşedintele României are obligaţii, să creeze condiţii ca. Procesul de luptă împotriva corupţiei să devină eficient. Şi atunci nu am decât să mă adresez peste şase luni Parlamentului şi să cer modificarea legilor. Dacă o va face sau nu Parlamentul, este problema lui. Da. Foarte bine. Nu, dle Tucă... Aici nu discutăm decât... Acolo unde este cazul, deci avem... Să se facă din nou concurs în CSM, dacă va fi cazul. Eu am spus, aştept şase luni, dar nu vreau... Da. Dacă structurile actuale ale statului pot lupta eficient împotriva corupţiei. Poliţie, Parchet, servicii de informaţii, judecători. Să furnizeze informaţii, dle Tucă. În ceea ce priveşte spălarea de bani, în ceea ce priveşte acte de corupţie, fraudarea unor societăţi, în ceea ce priveşte traficul de influenţă. Se ocupă. Se ocupă. Este în atribuţiile lui. Nu putem... Să ştiţi că foarte... Foarte multe informaţii ale serviciilor secrete româneşti sunt utilizate şi de PNA, şi de Parchetul General. Nu ştiu. Nu mă... Dle Tucă, eu vorbesc despre acum, vă asigur că în ceea ce priveşte RAFO, spre exemplu, SRI a avut contribuţii extrem de importante în formularea acuzaţiilor, venind cu probele necesare. Nu. Şase luni de la terminarea turului meu prin toate instituţiile care au atribuţii în lupta anticorupţie. După performanţă. Mă duc cu un raport în faţa Parlamentului, un punct de vedere al preşedintelui - preşedintele, conform Constituţiei, poate adresa Parlamentului mesaje cu o evaluare făcută de la nivelul Preşedinţiei asupra performanţelor obţinute de 
instituţiile statului în lupta anticorupţie. Acum, însă, aş vrea să precizăm un lucru: aici nu discutăm de soarta unor... Nu, unii sunt oameni de afaceri, alţii, funcţionari. Una peste alta, discutăm despre oameni pe care, dacă v-aţi uitat, una din marile pasiuni este să-i filmezi când intră la PNA, să-i filmezi când intră la Parchetul General şi să se dea impresia că se lucrează. Pe mine mă interesează lupta eficientă şi recuperarea a ceea ce s-a furat, că degeaba mi-l aduci şi mi-l vânturi pe la televiziuni la fiecare săptămână, dacă nu ai capacitatea să recuperezi banii care au fost furaţi. Sau, un alt obiectiv pe care îl am este ca eficienţa instituţiilor să blocheze evoluţii de genul celor care s-au întâmplat din 2000 până în 2004 în ceea ce priveşte accesul comunităţii de informaţii la legi, hotărâri, ca să-şi rezolve ei câte o problemă - deci, corupţia la nivel guvernamental o vizez ca o zonă în care rezultatele pot fi imediate. Să nu mai fim în situaţia în care se dau ordonanţe pentru RAFO, mâine să dăm o ordonanţă şi pentru nu ştiu ce alt acolit. Da. Exact. Exact. Deci, mă interesează - prin lupta anticorupţie eu înţeleg şi capacitatea instituţiilor statului de a proteja guvernul de astfel de influenţe şi poziţia miniştrilor, bineînţeles, care trebuie să fie extrem de severă din acest punct de vedere. Bun, au nişte proceduri, dar nu ştiu dacă trebuie semnate neapărat sau chemată presa. Vedeţi că-l aducem pe X. Și care sunt condamnaţi. E interesant. Aşa este. Da, la sfârşitul 
acestei luni este subiect pe ordinea de zi, să o adoptăm ca una din ameninţările la siguranţa naţională a României. Haideţi să vedem, în primul rând s-o clarificăm cu vechea gardă. Deci eu, ca om ce ştie bine acest partid, am reacţionat nu pentru că a apărut un grup care vorbea de tinerii din PD care să fie promovaţi, ci am reacţionat pentru că se folosea numele meu, iar scrisoarea pe care Lavinia a făcut-o publică folosea, de asemenea numele meu. Pentru ca seara să se ducă într-o emisiune televizată. Nu la Antena 1, la Realitatea TV, dar asta nu e exemplu negativ. Și să pomenească de 10 ori numele 'Traian Băsescu a vrut să vină noua generaţie'. Despre ce nouă generaţie vorbim? Deci Emil Boc este cu un an mai în vârstă decât Cozmin Guşă. Emil Boc? 37 de ani. Adriean Videanu este cu un an mai tânăr decât Pavelescu, cel de-al doilea plecat. Deci Adriean Videanu are 42 de ani, Pavelescu are 43 de ani. Despre ce tineri vorbim? Păi PD şi-a făcut schimbarea de generaţie. Nu, nu. Berceanu nu are în momentul de faţă o funcţie care să-i... Este un lucru despre care eu nu ştiu, partidul va decide... Partidul din care el face parte. Nu, nu. Deci a fost o demagogie de proporţie. În al doilea rând, eu am fost cel care i-a aşezat pe copiii ăştia pe primele locuri, pe locuri eligibile, dând de-o parte oameni ai PD, oameni serioşi. Care nu făcuse o performanţă. Ceea le-am spus când au plecat a fost: dMai aveţi 4 ani, dragi copii. Formaţi-vă, legaţi-vă numele de o acţiune politică, de un proiect de lege, de ceva... E. Da, era o acţiune distructivă de fapt. Aici nu era vorba de schimbarea de generaţie, pentru că Babiuc nu mai e, Severin nu mai e, Petre Roman nu mai e, pe cine vroiau ei să schimbe, că aştia sunt proaspăt veniţi şi cu vârste care justifică menţinerea lor în vârful partidului. La stadiul actual ce nevoie ai să creezi un pol în interiorul PD, care trebuie să aibă ca prioritate susţinerea guvernării şi nu bătălii interne! Aici cred că au greşit... Niciodată. Nu. Eu am văzut un interviu al lui Cozmin Guşă, în "România Liberă", care mă ataca, şi nu i-am răspuns atunci, dar cu ocazia unei emisiuni televizate mi s-a părut că aveam dreptul să-i pun o etichetă absolut corectă, pentru că şi el ştie ce ştie şi Vanghelie, că dacă te cerţi cu Băsescu ajungi cunoscut. Şi am spus, dDom'le, între Vanghelie şi Cozmin Guşă nici o deosebire de comportamente Şi Vanghelie şi-a creat notorietate atacându-l pe Băsescu, acum Guşă, rămânând în partid, a vrut să-şi crească notorietatea 
în condiţiile în care a fost un om pe care l-am susţinut să stea în vârful partidului împotriva a foarte multe puncte de vedere contrare. Şi iată că au avut dreptate cei... cu privire la caracterul omului, nu la valoarea lui ca politician. Da, dacă vrei să fi un politician complet, da. Însă el este bun politician... Însă... Da. Sunt nişte relaţii care se formează între oameni, în partide, nu poţi să vii a doua zi după ce a plecat - ţi se pare că a rămas un gol, a plecat preşedintele în altă parte şi hai să începem nişte jocuri, să creăm un grupuleţ pe care să-l manipulăm. Nu se poate. Dacă-mi pare rău de cineva, în mod sincer, îmi pare rău de Lavinia Şandru. Păi unde să o chem? Nu am cum s-o chem. Haideţi să mergem mai departe. Chiar îmi pare rău, a fost o investiţie majoră făcută în ea, susţinută împotriva... Probabil că vor încerca să găsească soluţii. Toţi avem sentimentul acesta, că te legi de un partid. Partidul nu înseamnă un obiect... Dar nu am spus cine să fie preşedinte. Nu. L-am lăsat pe Boc preşedinte interimar. Era aproape opţiunea mea, era o opţiune liebră. Cred că va fi o competiţie deschisă. Între Emil Boc, Adriean Videanu, poate şi Vasile Blaga. Nu pare a fi rău, dacă ajungi preşedinte. Deci cred că va fi o competiţie şi atât. Poate. Poate da, poate nu, depinde. Nici PD nu cred că mai are acum ca prioritate fuziunea. S-au lovit sau, dacă vreţi, ne-am lovit cu toţii de problemele guvernării, şi a începe o fuziune între două partide sensibil egale ca potenţial 
e o poveste dificilă. Când e vorba de o fuziune între un partid de 20% şi unul de 3% lucrurile sunt simple, dar când discuţi de două partide echilibrate din punct de vedere al potenţialului înseamnă că mare parte din energia celor două partide se duce pe efortul de fuziune. Scuzaţi-mă vă rog. Până termin de răcit, că sunt răcit. Domnule Tucă, aici... Păi, eu nu am cum să o mai decid acum. Da, dacă vreţi să fiu foarte sincer, cred că este o necesitate pentru aşezarea vieţii politice româneşti fuziunea celor două partide. Vor trebui să găsească momentul potrivit, să o analizeze la rece, va veni şi congresul PD îndată, în luna mai, şi trebuie să decizii. Cred că prudenţa PNL a fost legată exact şi de faptul că PD avea tocmai în mai o decizie legată de acest lucru şi... Aşa este. Eu îmi menţin punctul de vedere, sigur, şi punctul de vedere al premierului Tăriceanu are valorarea lui, eu îmi menţin însă punctul de vedere că România trebuie să... În România ne trebuie alegeri anticipate cel mai târziu înainte de vara acestui an, mai-iunie. O spun cu toată sinceritatea. Îmi dau seama ce înseamnă să ai dificultăţi cu unele partide care au mai multe pretenţii decât potenţial, partide care îşi mai joacă potenţialul şi prin televiziuni, mai... or, corect este ca Alianţa să-şi asume responsabilitatea în condiţiile în care are şi puterea toată. Da, dar nu ştiam şi că o să le folosească. Speram în fair-play. Eu am spus un... ele pot fi şi septembrie-octombrie. Anul - în 2005 ar trebui să avem anticipate. Numai corelat cu premierul. Dacă premierul nu va dori, nu se vor putea face. Doar la numirea primului guvern. Da. Mă rog, a fost obiectivul să se introducă reducerea de fiscalitate la începutul anului, ceea ce însemna necesitatea de a avea o ordonanţă de urgenţă înainte de 31.XII şi asta ne-a făcut să mergem la o astfel de soluţie. Da. Guvernul Tăriceanu să-şi depună mandatul... De trei ori. De două ori, după care a treia oară constatăm că nu se poate. Din partea democraţiei mă... Am văzut alertele astea, 'alegeri anticipate, instabilitate...'. Alegerile anticipate sunt mecanism al unui stat democratic, mecanism care să dea şansa la o deplină coerenţă într-o guvernare, la susţinerea majoritară a unui guvern în parlament, fără prea multe condiţii, deci face parte din democraţie. Nu se fac, nu se fac. Vom vedea... Eu am convingerea că domnul prim-ministru Tăriceanu pune interesul naţional mai presus de interesele lui... Stabilitate, soliditate, capacitate de decizie, fără prea 
multe negocieri cu tot soiul de partide şi partiduleţe. Bună, foarte bună. Săptămânal avem o întâlnire în care ne informăm reciproc. Sigur că da. Da. În România. Spre exemplu? Da. Dle Tucă... Scuzaţi-mă, numai o clipă... Poate dăm publicitate. Da. Domnul Tucă... Da. Ce vă pot spune este că cea mai mare... cel mai mare scandal a fost generat de acea creştere a impozitului pe tranzacţiile făcute la bursă. Şi eu n-am constatat că în România sunt 22 de milioane de jucători la bursă. Da? Deci a fost un scandal generat exact de cei cu bani. Şi au umplut televiziunile de ce dezastru s-a întâmplat. Peste tot în lume tranzacţiile bursiere sunt impozitate. Şi faptul că dânşii cumpărau câte o jumătate de Rompetrol, câte un sfert de mai nu ştiu ce altă companie - sigur, cumpărau astăzi, când ştiau ce ştiau, şi vindeau peste două săptămâni sau cu o zi înainte să se întâmple ceva. Nu mă interesează asta. Au fost foarte afectaţi cei care joacă sume uriaşe pe bursă. Românii, în general, au alte probleme decât jocul la bursă sau investiţiile bursiere. Cred că a fost un loc bun în care s-a crescut impozitul. Şi s-a scăzut pe forţa de muncă. Am o rugăminte. Mai citiţi, pentru că v-am avertizat că sunt răcit. Da. Suntem în zona creşterilor la energie, da? Păi asta n-are nici o legătură cu guvernul actual. A fost convenită prin acordul cu Fondul Monetar Internaţional încă din 2004. Da. Tot la grupul celor cu beneficii pe dividende... Nu, dar domnu' Tucă... Domnu' Tucă, haideţi să vedem care sunt 
realităţile acum. După părerea mea, realităţile de acum sunt că s-a înregistrat o creştere de venit la populaţie. C-am sărit cu salariul mediu de la 202 euro la 243 de euro pe lună. De acord, da? Haideţi să vedem ce se întâmplă. Haideţi să vedem ce se întâmplă, pentru că, de fapt, cine ţipă? Ţipă nişte grupuri de interese care au fost afectate de fiscalitatea pe tronsoane foarte înguste, care nu vizează 22 de milioane de români. Cei care au probleme, într-adevăr, sunt pensionarii şi de asta ne grăbim să dăm drumul sau guvernul se grăbeşte să dea drumul şi la corelarea pensiilor. Pentru că este indiscutabil faptul că scăderea fiscalităţii pe forţa de muncă este binevenită pentru populaţie. Şi avem cifrele care ne spun. Da. Aicea am spus-o... Au greşit... Trebuie să... Au... A fost o declaraţie a ministrului de finanţe că până la 31 martie or să aibă legile în funcţiune. Nu. Rămâne să stabilesc împreună cu premierul Tăriceanu, dar... Dar voi face cât de curând, da. Tare de tot!... Da. Eu nu l-am văzut... Sper să fie, totuşi, un document care să... Sincer, nu ştiu dacă CNSAS-ul a început să preia din arhivă. Există discuţii... Total. Total. Totală. Total, fără menajamente şi va trebui s-o discutăm în primul CSAT. Vreau să evaluăm ce înseamnă această desconspirare totală. Care sunt pierderile colaterale? Până la urmă s-ar putea să fim nevoiţi să ne şi asumăm nişte pierderi colaterale, s-o facem - terminăm o dată cu bâlciul ăsta. Înseamnă, în primul rând, implicare. Înseamnă să fii la curent cu ce se întâmplă şi să te adresezi instituţiilor statului, pentru ca acestea să rezolve lucrurile în direcţia în care ele trebuie rezolvate, adică în direcţia dorită de societate. Înseamnă să fii un preşedinte care se zbate pentru repoziţionarea României, munceşte pentru asta, vrea să restabilească o poziţie demnă a României în relaţiile internaţionale. Înseamnă, în acelaşi timp, un preşedinte care se uită cu atenţie la guvern, repet, cu atenţie, şi care la un moment dat poate reacţiona - în momentul în care guvernul dă semne de incoerenţă, dă semne de slăbiciune - poate reacţiona adresându-se prin mesaje publice, ori direct guvernului, ori prin Parlament. Nu aş vrea să creadă cineva că eu o să stau de acum înainte şi să-mi spun părerea numai dacă merg în faţa Parlamentului, dacă-i de acord Parlamentul. Eu sunt preşedinte ales. Am văzut şocul primelor declaraţii publice şi supărarea unora - nu ma i ştiau pe unde să caute în Constituţie. Eu o spun foarte clar: voi continua să 
fiu un preşedinte care îşi dă public mesajele, îşi manifestă public nemulţumirea şi încearcă să influenţeze prin mesaje publice bunul mers al lucrurilor. O voi face fără reţinere. Sigur că da, pentru că un lucru spus de preşedinte, până la urmă, intră în analiză. Dar aş vrea să intre nu numai în analiza analiştilor, ci şi în analiza instituţiilor care trebuie să îndeplinească lucrurile. Da. Aşa este. Categoric... Categoric, păi da' unul din motivele mesajelor mele publice este că ştiu... există o serie de instituţii care în mod categoric reacţionează, pozitiv. Voi insista. Până când se face. Nu, nu... Aici discutăm de ... Nu, dar voi insista, pentru că - şi am văzut acest lucru criticat - insistenţa pe un anumit mesaj, până la urmă, face ca populaţia să se solidarizeze cu mesajul şi cred că în democraţie - dacă mesajul e corect, bineînţeles - nimeni nu poate să nu ţină cont de punctul de vedere al societăţii. Eu sunt convins că da. Păi, în primul rând, preşedintele, dacă vreţi. Mass-media. Acum, de când e liberă, da. Dle Tucă, mi-e foarte clar. Şi eu sunt de acord cu nedumerirea dumneavoastră. Vă rog să fiţi convins că sunt de acord cu ea. Şi eu sunt convins că un asemenea semnal este departe de a fi cel mai bun semnal care poate fi dat. ,Uite, a venit majoritatea parlamentară şi cere schimbarea legii ca să se poată face din nou alegeri în CSM!' Deci, sunt conştient de faptul că nu este cel mai bun semnal. Dar aici, s-ar putea să fim în faţa unui lucru cu... da sau nu. Dacă 
vom constata că acest CSM nu reuşeşte să administreze justiţia în direcţia modernizării ei, eficentizării ei, ce o să facem? O să stăm până în 2009, să aşteptăm să vedem...? Deci cred că va trebui să facem ceva, să luăm măsurile impuse de realităţi. Eu nu fac nimic. Ei fac... Da. Deci, autonomia Ţinutului Secuiesc este, în opinia mea, o chestiune ce nu poate fi rezolvată. În nici un caz, cât timp eu voi fi preşedinte al acestei ţări, nu vom putea sau nu voi accepta ideea că o zonă, o suprafaţă din teritoriul naţional al României este mai autonomă decât marea majoritate ... Da. Câtă autonomie va fi la Bucureşti, la Arad, la Adâncaţi, la - ştiu eu unde - va fi şi la Târgul Secuiesc. La Basarabi... Deci din punct de vedere a autonomiei, ea trebuie tratată egal. Cu ce nu sunt de acord, ca om care vine din administraţia centrală: cu centralismul care funcţionează încă - şi vă pot spune că insist în discuţiile cu membrii responsabili de această problemă în guvern să elaboreze o lege de descentralizare a atribuţiunilor către administraţia locală, chestiune care se va răsfrânge şi asupra ... Autonomia pe criterii etnice trebuie eliminată. Gripa se ia. Vă spun abia la sfârşitul emisiunii. Lideri politici? Care să aibă obligaţii politice? Nu, exclus. Nu. Nu. Nu am obligaţii faţă de nici un om de afaceri. Bun. Cred că sunt mici... O să mai am... A fost dezbatere naţională şuviţa preşedintelui. E interesant, dacă şuviţa preşedintelui e un subiect de dezbatere naţională... Da' de ce să mă tund, domnule Tucă? N-are nimic, domnule, lasă să-l ia, că e al meu. Nu. Ea insistă de vreo doi ani şi mai bine, dar... Este un proiect în evaluare, el nu este o prioritate pentru acest guvern. Am cerut reevaluarea şi vă asigur că la Washington va fi subiect de discuţie. Va fi subiect de discuţie, Bechtel este o firmă foarte mare, dar aici nu ne jucăm cu priorităţile României. Va trebui să rediscutăm tot proiectul. Nu. Categoric da, voi solicita statului american să-l trimită pe puşcaşul marin pentru a fi judecat în România. Nu ştiu dacă o să şi reuşesc, dar în mod categoric voi solicita acest lucru. Este o exagerare, dar vă pot spune că am stabilit cu preşedintele Putin că ori de câte ori avem probleme să ne putem suna reciproc. Să ştiţi că asta nu implică un telefon special. Pur şi simplu pe liniile obişnuite se poate contacta oricare din preşedinţii din lume. Vă pot spune că e un om extraordinar, e plăcut, e un interlocutor deschis, nu de tip... Nu, nu, nu, a fost discuţia... fiecare 
şi-a pus problema şi am încercat să le aşezăm plecând de la deschiderea întâlnirii noastre, de la deschiderea tte-U-tte-ului, când şi eu, şi preşedintele Putin am recunoscut că fiecare din cele două state are interesul lui naţional în zona Mării Negre, că fiecare respectăm interesul celuilalt. Bine. Nu. Dar nu se stă ore. Deci acum am stat cu preşedintele Putin o oră şi zece minute a fost tte-U-tte-ul, după care încă o oră şi jumătate la un dineu în cadru foarte restrâns. Nu. Nu, nu am. Prefect. Şeful Cancelariei Prezidenţiale. Continuaţi, că trebuie să mai fie. Da. Deputat. Deputat. Deputat. Nu, o să vă spun despre aceste doamne... Am văzut că până şi numirea unor femei, zic eu, care încearcă să reuşească în viaţă a fost subiect de mare discuţie... Nu, care încearcă să reuşească în politică, în viaţa politică. Încearcă să reuşească în viaţa politică. Toate sunt reuşite din punct de vedere material. Nici una din femeile astea nu au venit în politică să facă bani, ci au muncit în organizaţii, în campanii. Faptul că le dai şanse să reuşească în viaţa politică pare deja foarte ciudat, suspect de anormal. Mă uitam la una din ele, eram cu soţul ei şi cu ea lângă mine, când se făceau nişte comentarii extrem de maliţioase pe o televiziune. N-aş fi vrut să fiu în pielea soţului, până la urmă, dar mă rog, se pare că... Mi se pare că a fost căsătorită, acum urmează să se căsătorească. Nu, vă rog să mă credeţi că nu... Habar n-am avut, dar ce relevanţă are? Uitase că e prefect, a văzut 
doar... Sunt convins că e un prefect inteligent, care va şti să rezolve lucrurile. Şi ce e remarcabil este că nu are de ce se amesteca în deszăpezire, că nu este treaba ei, e a primarilor. Nu am avut nici o reţinere, cum am făcut-o şi cu Lavinia Şandru, şi cu Roberta Anastase... Da, dar eu cred că şi Lavinia o să se întoarcă până la urmă. Eu sunt un om care a trăit într-o casă cu trei femei, până la urmă, şi să ştiţi că... Nu marcat, dar le preţuieşti mai mult... Deci, eu cred în capacitatea femeilor de a face politică şi mai ales în capacitatea femeilor de a fi foarte atente cu ce fac. De chelie? Aşa... Să mă tund? Nu, domnule Tucă, asta e problema mea cu soţia. Vom stabili împreună când îmi tai moţul. Nu. Nu. Gripă... Am dat gripă la toată ANTENA 1. Da, la... Facem atunci, tragem concluzia public. Nu, îl jignise pe domnul Paler. Şi mi-a părut rău. Da. Eu vă mulţumesc mult dumneavoastră, telespectatorilor şi scuze pentru tuşit, pentru toate cele implicate de o răceală puternică. 

Românii, probabil, au apreciat că sunt un om care s-a opus continuu PSD-ului (Partidul Social-Democrat care a fost la guvernare între anii 2000 şi 2004 - n.V.S.), despre care foarte mulţi se întrebau cât mai durează, cât mai pot să fac faţă disputelor cu PSD-ul. Cred că opţiunea alegătorilor s-a îndreptat către un om care este ca ei. Oamenii n-au mai vrut foşti comunişti „europenizaţi”, cu nasul pe sus şi îmbrăcaţi în costume Armani, care au uitat exact de popor. Încă în timpul campaniei electorale am anunţat că voi fi un preşedinte activ. Voi ridica probleme cu care se confruntă societatea în faţa instituţiilor statului. Cred că este o exagerare. În primul rând, noi am adoptat culoarea portocalie încă din alegerile locale (în iunie 2004 - n.V.S.). Ideea a fost să alegem o culoare care să fie altceva decât albastru pe care o avem şi noi şi PSD, sigur noi (adică Partidul Democrat care a intrat în alianţă cu liberalii - n.V.S.) aveam un albastru puţin mai deschis. Pe urmă, pe culoarea portocalie am mers şi în legislative. Aşadar, nu a fost nici o gândire legată de situaţia din Ucraina. Acesta este sistemul politic la noi. Este evident că trecerea de la sistemul unei economii centralizate către o economie bazată pe competiţie şi privatizată a însemnat tot timpul costuri sociale - şomaj, salarii mici, nesiguranţa cetăţenilor în ziua de mâine. Or, în opinia mea, acesta a fost motorul alternanţei la putere la fiecare patru ani. Nici o formaţiune politică n-a reuşit să câştige două mandate consecutive. Trebuie adăugat faptul că toate structurile care au fost la putere în această alternanţă la sfârşit de mandat au ajuns să aibă eticheta de „partid corupt”, „guvern corupt”. Iar corupţia la noi este o realitate, ea a ajuns până la structurile cele mai înalte ale statului. Probabil, atunci când vom avea prima guvernare care va face ca nivelul de trai al românului să crească în mod cert şi care la sfârşitul celor patru ani să nu aibă eticheta de „guvernare coruptă”, atunci vom avea două mandate consecutive ale unei formaţiuni politice. În primul rând, dorim retragerea accelerată a statului din economie. În al doilea rând, dorim o justiţie independentă. Si în acest sens trebuie spus că lucrurile au început să se aşeze: justiţia nu mai funcţionează dependent de Ministerul Justiţiei. Lucrurile acestea sunt orientate să aibă un singur rezultat: creşterea nivelului de trai al celor 22 de milioane de români. Si încă ceva. O componentă din politica noastră externă este reluarea 
legăturilor cu diaspora română care numără 6 milioane, peste tot în lume. Dorim să stimulăm apropierea acestor oameni de România. Da, accente noi au apărut. Avem relaţii bune de colaborare cu Statele Unite şi cu Marea Britanie. Suntem împreună şi în Afganistan şi în Irak şi în Kosovo, în baza unor alianţe în afara NATO. Dorim să consolidăm această relaţie ca element de întărire a securităţii noastre naţionale. Noi ştim că Statele Unite urmează să-şi redistribuie bazele din Europa şi suntem pregătiţi să fim ţara gazdă a unor astfel de baze. Noi avem, din păcate, la frontiera noastră de est, un conflict îngheţat - conflictul transnistrean. Iar conflictele îngheţate sunt cele mai periculoase, pentru că niciodată nu ştii cum izbucnesc şi ce evoluţie au. Dacă Statele Unite vor lua decizia amplasării unor baze pe teritoriul României, pentru noi ar fi un element suplimentar de securitate naţională în raport şi cu celelalte conflicte îngheţate din zona Mării Negre: conflicte îngheţate în Osetia, în Abhazia, în Nagorno-Karabah. Nu. Deja integrarea europeană nu mai este o chestiune de politică externă pentru că decizia politică - şi a ţărilor membre ale UE şi a României - este luată. Marea noastră problemă în următorii doi ani este legată de politica internă, de a realiza obligaţiile pe care ni l-am asumat pentru pregătirea României în vederea integrării în Uniunea Europeană la 1 ianuarie 2007. Pentru noi, relaţia cu Rusia este esenţială tot din punct de vedere a securităţii naţionale, 
dar şi economic. România, probabil, a pierdut 15 ani în relaţiile cu Moscova. Cred că vom reuşi să redeschidem o relaţie politică solidă, bazată pe interes reciproc. Si această relaţie politică bună să fie motorul de stimulare a unor relaţii economice care au îngheţat mult prea tare. Eu pot spune că sunt un politician care priveşte cu respect Federaţia Rusă. Si sunt gata să recunosc interesele geostrategice ale Rusiei şi în acelaşi timp să susţin interesele României. Dar ţinând cont că Federaţia Rusă nu e o ţară cu care te joci, ci o ţară pe care trebuie s-o respecţi. În momentul de faţă, firmele mari cu capital rusesc controlează, practic, industria aluminiului în România, o bună parte din industria de prelucrare a ţiţeiului. Cred că în România este loc pentru continuarea procesului de privatizare în care investitori ruşi se pot manifesta şi se pot manifesta pe o piaţă care va deveni parte a pieţii Uniunii Europene. În acelaşi timp, am convingerea că deficitul de cont curent în relaţiile bilaterale româno-ruse poate fi diminuat printr-o mai bună prezenţă a societăţilor româneşti pe piaţa Federaţiei Ruse. Este inadmisibil ca o ţară cum e România să nu mai exporte în mod direct mobilă, textile, produse alimentare pe piaţa rusească. Constatăm că exportăm mobilă într-o ţară europeană şi de acolo ajunge în Rusia, mai scumpă şi mişcată prin toată Europa. Categoric pot fi valorificate! A fost această perioadă de complexe faţă de Rusia pe care le-au avut politicienii care au condus România. Eu nu am complexe. Eu vreau un parteneriat cu Federaţia Rusă. Tolstoi, Dostoievski, Ceaikovski... Iar din Lermontov, din „Demonul”-lui, cred că recit mai multe strofe decât foarte mulţi dintre ruşi. Sigur, în relaţiile cu Republica Moldova noi adăugăm o relaţie de suflet. Noi recunoaştem existenţa statului moldovean ca stat independent, dar niciodată nu putem să uităm că suntem două state independente, dar având acelaşi popor, aceeaşi istorie. Stefan cel Mare nu va putea fi împărţit în două: jumătate din Stefan pe o parte a Prutului, jumătate, pe celaltă. Eminescu, Ion Creangă - nici ei nu pot fi împărţiţi în două. Limba română nu poate fi împărţită în două. Originea celor de dincolo de Prut nu este alta, decât aceeaşi cu a celor de dincoace de Prut. Vom da un tratament special Moldovei, încercând, dacă puterea politică de la Chişinău va dori în mod real acest lucru, să facem din Moldova următoarea ţară care să se integreze în Uniunea Europeană. Privitor la relaţiile încordate 
care au fost cu Ucraina, este clar că a fost o eroare politică. Dacă vrei să ai linişte, trebuie să duci negocierile de pe poziţii echilibrate. Si aici ambele părţi au fost în deficit de capacitate de negocieri. Am două fete, una e avocat, alta este economist. Soţia - suntem de o seamă, are studii comerciale, este casnică. Avem 29 de ani de căsnicie. Si când pui fetele şi soţia nu se ştie care e fiică şi care soţie.

As vrea sa fiu foarte clar. Nu am vorbit de disponibilitate, ci am argumentat cu privire la necesitatea ca Romania sa se implice in acest process. A fost momentul exprimarii unui punct de vedere, si nici nu asteptam un raspuns din partea presedintelui Putin imediat pentru ca este o chestiune de analiza, cu atat mai mult cu cat nu numai Rusia este implicata in acest process, aici este si Ucraina, si OSCE-ul, deci e un complex mult mai mare de parti implicate decat Rusia. Cred insa ca nu este o pozitie de respingere a discutarii acestui subiect, din cele ce le-am simtit din discutia cu presedintele Putin. Ramane sa vedem cum vor evolua lucrurile in continuare. Cel mai important, insa, din punctul meu de vedere era ca Romania sa-si faca foarte clar cunoscuta opinia cu privire la conflictul Transnistrean: si anume, ca Romania trebuie sa fie parte a negocierii procesului de pacificare, daca vreti, a Transnistriei. In principiu, le comentez ca fiind naivitati. Presa a fost obisnuita sa fie alimentata cu ideea ca oamenii politici din Romania se duc la Moscova si dau cu pumnul in masa si cer Tezaurul si denuntarea pactului Ribbentrop-Molotov. De fapt, la aceste strigate s-a limitat politica externa a Romaniei in raport cu Federatia Rusa din 1990 si pana acum. In realitate, Moscova nu mai e interesata de pactul Ribbentrop-Molotov si chiar in tratatul de baza romano-rus acest subiect este clarificat, Moscova este de acord cu denuntarea pactului pentru simplul motiv ca nu are nici un fel de consecinte pentru ea. Teritoriile care au fost rapite Romaniei prin pactul Ribbentrop-Molotov nu se afla la Federatia Rusa ci in alta parte, asa ca din acest punct de vedere Moscova nu are nici complex. In ceea ce priveste Tezaurul, Moscova a transat lucrurile odata cu tratatul de baza. S-a stabilit formarea unei comisii mixte de istorici desemnati de guvernele rus si roman, comisia lucreaza, deja s-a facut schimb de documente, se incearca gasirea unor parti ale Tezaurului, deci din acest punct de vedere abordarea subiectului era doar o pierdere de timp dintr-un tete-a-tete care mie mi s-a parut foarte pretios, pentru a discuta altceva decat lucruri care deja s-au transat. Aici este o problema care tine de buna credinta a celor doua parti, dar in momentul de fata, un lucru este cert: partea romana a transmis de curand partii ruse un important inventar provenit de la Banca Nationala. A inceput deci, sa lucreze, sa faca schimbul de documente. Mi se pare pripit ca la scurt timp de la 
transmiterea unui inventar provenit de la Banca Nationala, Romania sa inceapa sa spuna bun, acuma care-i pasul urmator? Sigur, pasul urmator este cel stabilit in regulamentul Este greu de spus cand. Daca da, cu certitudine o va face. A fost o reactie extrem de placuta, as spune, la momentul lansarii invitatiei. Cred ca ministerul de externe a si transmis invitatia oficiala, daca n-a transmis-o cu certitudine o va face luni, si am convingerea ca presedintele Putin va vizita Romania in acest an. Este o abordare a presedintelui Voronin care nu e noua si nu ma surprinde. Din acest punct de vedere va pot spune ca depinde de pe ce mal al Prutului privesti harta. Noi spunem, dimpotriva. Deci, n-as intra intr-o contradictie legata de aceasta afirmatie. Este in doctrina comunistilor moldoveni aceasta afirmatie, in abordarea lor istorica, dar va marturisesc ca ea nu constituie pentru mine nici o surpriza, nici o manifstare de reavointa. Pentru mine, un singur lucru este extrem de important din abordarea tuturor partidelor, nu numai a partidului domnului Voronin – extrem de important este faptul ca toate partidele din Republica Moldova isi declara ca optiune drumul catre Uniunea Europeana. Am discutat nu numai cu presedintele Voronin, dar si cu presedintii celorlalte partide. In discutiile cu ei am afirmat disponibilitatea Romaniei de a vorbi si de a sustine continuu nevoia ca Republica Moldova sa fie integrata in Uniunea Europeana intr-o perspectiva previzibila, si din acest punct de vedere 
afirmatia presedintelui Voronin nu ma deranjeaza si nu ma surprinde, ea nu este decat o reluare a unor afirmatii mai vechi. Pentru mine cel mai important lucru este ca presedintele Voronin nu mai reactioneaza la afirmatia ca suntem doua tari si un singur popor si ca n putem intalni in Uniunea Europeana. Categoric, da. Asa cum o poate face in mod democratic, prin trimiterea a circa 400 de observatori la alegerile din 6 martie. De altfel, va pot spune ca din punctul nostru de vedere, alegerile corecte pe 6 martie in Republica Moldova sunt o cheie esentiala, un punct esential de la care se pot dezvolta relatiile romano-moldovene. Niste alegeri corecte, care ne dau un castigator legitim al vointei poporului Republicii Moldova; v-as ruga sa observati ca n-am pus a poporului moldovean ci a poporului Republicii Moldova; vor fi pentru noi momentul de la care putem construi impreuna drumul Moldovei catre Europa civilizata. Eu sunt convins ca exista aceasta posibilitate, in acelasi timp, insa, este clar ca Romania trebuie sa-si duca mai departe demersul la Curtea Internationala de la Haga, incercand in paralel, prin negocieri cu statul ucrainean, la nivel de presedinti, la nivel de guvern, la nivel de ministere de externe; pentru inceput la nivel de experti, sa incercam sa apropiem pozitiile care sunt atat de diferit exprimate in documentatia depusa la Haga. Categoric, da. Aici este zona, daca vreti, a celor trei dimensiuni "droguri, armament ilegal si traffic ilegal de personae" este zona de criminalitate in care Romania trebuie sa se implice – si are cum. Nu numai ca are o flota militara capabila sa participe la controlul a ceea ce se intampla in Marea Neagra, dar in ultimele luni, flota militara a Romaniei a dobandit o fregata excelent echipata, care alaturi de fregata Marasesti deja existenta si alaturi de cea de-a doua fregata care trebuie sa soseasca in cursul lunii aprilie a anului 2005 formeaza trei unitati navale de maxima importanta, capabile sa participe la un proces de control a ceea ce se intampla in Marea Neagra. Aici nu discutam de ce este in apele teritoriale, aici discutam de ce se intampla in marea libera, iar aici trebuiesc concentrate interesele Rusiei, Ucrainei, Romaniei, Turciei, Bulgariei si sa constituim, eventual, un „task force” care sa asigure controlul a ceea ce se intampla in Marea Neagra. As mai spune, in plus, ca Marea Neagra este de o importanta extraordinara in perspectiva distributiei resurselor energetice din bazinul Caspic. Or, Romania 
nu poate sa ramana o tara in afara acestor interese. Ea este interesata si de reducerea si controlul criminalitatii, este interesata si de distributia resurselor energetice din Marea Neagra – Romania insasi fiind un operator de resursa in Marea Neagra – si de aici interesele noastre de a fi implicati, consultati si particianti la toate procesele care se desfasoara in zona. Eu cred ca aici nu discutam de Romania arbitru regional. Romania nu doreste sa fie un arbitru regional, ci un participant la procese. Sigur, interventia Poloniei, daca va fi acceptata, este binevenita. Oricine poate contribui la solutionarea conflictului inghetat din Transnistria este, dupa parerea mea, binevenit. Totul este sa nu ajunga Transnistria cu prea multe „moase”, ca s-ar putea sa fie nevoie si de justificarea solicitarii de a fi implicat. Polonia are iesire la Marea Baltica si, prin prietenia cu noi, poate avea si la Marea Neagra "e putin mai departe de Marea Neagra, asa”. Insa, daca presedintele Kwasniewski doreste o implicare, ne putem coordona. In ceea ce ma priveste, eu vad implicarea Romaniei in Marea Neagra alaturi de aliati "Turcia, Bulgaria" si nu ca un lider regional, pentru ca nimeni nu mai poate fi lider regional in momentul de fata, ci toti trebuie sa ne unim eforturile pentru realizarea unor deziderate majore in Marea Neagra. Eu afirm ca nivelul la care se ajunsese la sfarsitul anului 2004 cu afectarea institutiilor statului de catre flagelul coruptiei este un nivel la care putem 
vorbi de afectarea sigurantei nationale. Si, imi mentin afirmatia. Acum, de doua luni, constat concentrarea intregului sistem pentru ne-schimbare, pentru protejarea modului in care a functionat. Sigur, sunt sefi de institutii care usor-usor, incep sa se miste. Le este foarte greu si lor, chiar celor care vor sa se miste. Sistemul este un sistem care refuza o schimbare profunda, eu va asigur insa ca nu sunt tipul de presedinte care sa constate peste cinci ani ca l-a infrant sistemul. Eu voi infrange acest sistem oricat de bine ar fi el consolidat si oricata sustinere ar dobandi in mass media pe care o controleaza. Parte din mass media este controlata de diverse grupuri de interese. Ele reprezinta, prin forta lor mediatica, piloni de sustinere – si de descurajare, de multe ori a luptei impotriva coruptiei. Va asigur ca voi rezista acestor socuri si ca voi schimba sistemul. Arhivele Securitatii puse la dispozitia CNSAS. Nu avem alt drum. Altfel, ne vom suspecta continuu unii pe altii, vom continua sa credem ca oameni de buna credinta sunt in diverse functii si ei de fapt nu sunt de buna credinta. Va trebui sa deschidem total arhivele Securitatii. Sigur, nu vorbim de arhiva operativa, cea constituita dupa 1990, aceasta este o arhiva a statului democratic si nici un stat nu si-o desconspira. Dar arhiva Securitatii trebuie deschisa. Vor trebui sa fie dispusi, pentru ca eu voi introduce subiectul in prima sedinta CSAT din 28 februarie. Acolo va trebui sa evaluam, cu sprijinul specialistilor, riscurile la adresa securitatii nationale a unei deschideri totale si nu cred ca ele for fi mai mari decat riscurile de a nu deschide total arhivele securitatii. In ceea ce priveste intalnirea cu premierul Tony Blair, va pot spune ca sunt foarte multumit de discutie. De asemenea, perspectiva colaborarii noastre, atat in UE si NATO cat si in sistemele de aliante in afara NATO este o perspectiva solida, care este benefica si pentru Romania, si pentru Marea Britanie, si pentru Statele Unite. Din punctul meu de vedere, intalnirea cu Tony Blair a fost una extrem de solida ca prezent si ca perspectiva. Categoric. Categoric ca am, insa mi s-ar parea nepoliticos ca, inainte sa avem acordul Casei Albe sa facem public programul discutiilor si tematica ce va fi abordata. Poate intr-un interviu viitor.

Orice linie am trage spre Bucureşti, de la Londra şi Washington, trece peste Europa, ca să ajungă să unească cele două capete. Deci, nu excludem colaborarea europeană, dimpotrivă, însă aici discutăm despre două paliere: palierul economico-social, deocamdată, pe care îl reprezintă integrarea României în UE şi palierul de securitate naţională, care implică pentru noi o creştere a contribuţiei noastre şi a partenerilor noştri, SUA şi Marea Britanie, în parteneriatele strategice pe care le avem de colaborare politică şi militară. România este o ţară situată la frontiera de est a UE şi a NATO, este o ţară care are obligaţia să asigure securitatea frontierelor celor două organizaţii din care face parte, NATO şi UE, unde va deveni membru plin, iar la frontiera României se află o situaţie, un conflict îngheţat, cum este cel din Transnistria, în Marea Neagră, tot la frontiera României se află, dacă vreţi, trecând peste Marea Neagră, conflictul îngheţat din Nagorno-Karabah, situaţia din Osetia, deci numai conflicte îngheţate, conflicte despre care nimeni şi niciodată nu poate să prezică cu ce dimensiuni vor reizbucni şi care va fi implicaţia. În această situaţie, o colaborare cu Marea Britanie şi cu SUA, insistenţa noastră de a convinge Administraţia americană şi structurile NATO să amplaseze baze militare pe teritoriul României către frontiera de est sunt absolut legitime. Noi discutăm aici despre securitatea naţională a României şi cu ea nu ne jucăm, oricât s-ar supăra unii politicieni. Nu vă pot spune mai mult decât că sunt bune. Nu. Aici este o chestiune de solidaritate şi România s-a manifestat deja din acest punct de vedere, deja s-au aprobat contribuţii financiare în acest fond de solidaritate din partea guvernului, dar a reacţionat extrem de pozitiv societatea civilă şi populaţia României. Vă asigur că nu o considerăm o exagerare, dimpotrivă, suntem convinşi că efortul de democratizare a Irakului este extrem de scump şi este incorect să fie lăsat pe spinarea unei singure ţări. Toţi trebuie să contribuim pentru a avea stabilitate politică, democraţie în Irak este un element de siguranţă pentru fiecare dintre ţările democratice, pentru fiecare dintre ţările UE sau ale NATO, este un element, dacă vreţi, de a contribui la propria noastră securitate naţională şi mi se pare corectă abordarea. Nu, nu se pune această problemă. România şi Bulgaria sunt două ţări aflate deja pe linia dreaptă a integrării, în aprilie vom semna Tratatul, pe 25 aprilie, deci, sigur, România 
şi Bulgaria ies uşor din atenţia imediată a Comisiei Europene pentru simplul motiv că negocierile s-au încheiat, iar 1 ianuarie 2007 este acum un termen, o dată, care depinde strict de fiecare din cele două ţări, adică nevoia de a ne respecta angajamentele asumate pe timpul negocierilor. Deci, din acest punct de vedere, nu putem reproşa nimic Comisiei Europene, iar proba că România şi Bulgaria se află în atenţia Bruxellesului pentru integrare este creşterea foarte mare a resurselor financiare puse la dispoziţia României pentru anul 2005 şi 2006, exact pentru a facilita pregătirea României în vederea integrării la 1 ianuarie 2007. Finanţările pe care noi le primim acum nu sunt altceva decât finanţări care să ne permită să intrăm în UE la 1 ianuarie 2007. Or, unei structuri cum este UE prin Comisia Europeană care îţi pune la dispoziţie asemenea resursă financiară nu îi poţi reproşa niciodată că are mai puţin interes. Este cel mai pragmatic mod de a se manifesta interesul pentru România, alocările foarte mari pentru 2005-2006. România poate aduce o contribuţie deosebită la stabilitatea UE şi a NATO, prin îmbunătăţirea relaţiilor sale în Marea Neagră cu ţări precum Federaţia Rusă, Ucraina, Georgia, Moldova. Relaţii solide cu aceste ţări, relaţii de bună vecinătate nu fac decât să crească nivelul de securitate a UE şi a NATO. Asta înseamnă că România nu numai dacă vrea le face, ci este obligată să facă o deschidere politică înspre est pentru a garanta securitate şi siguranţă chiar 
ţărilor UE şi NATO. 

Sigur că da. Este punctul de vedere al unui europarlamentar, un punct de vedere care poate să aibă şi susţinerea altor colegi, dar România ca administraţie lucrează cu instituţii, nu cu puncte de vedere individuale. România, deocamdată, este beneficiară a unui raport pozitiv al Comisiei Europene către Parlament. Chiar astăzi, în discuţiile cu domnul preşedinte Borrell, pentru că înţelegem diversitatea de puncte de vedere, a fost oferta mea ca în situaţia în care este nevoie oficialii români să se deplaseze la Strasbourg, să aibă discuţii cu grupurile parlamentare, să aibă discuţii cu comisiile, pentru a prezenta situaţia reală a României şi pentru a susţine că semnarea tratatului pe 25 aprilie de către România este un drept pe care ni l-am câştigat prin ceea ce am făcut. În ceea ce priveşte clauza de salvgardare, sunt un suporter al ideii că ea reprezintă măsura întârzierilor noastre, reprezintă şi un oarecare scepticism al Comisiei Europene, care în negocieri a dorit să aibă nişte garanţii că România trece de la vorbe la fapte, şi noi ne cunoaştem bine, ştim de câte ori una am spus şi alta am făcut. Mie mi se pare corectă introducerea clauzei de salvgardare, mi se pare că este un mecanism care ne obligă şi este un mecanism care ne pune în faţă exact angajamentele care pot fi cunatificate, de data aceasta, şi de noi, şi de Comisia Europeană. Ne respectăm angajamentele, 1 ianuarie 2007 este un orizont corect al momentului integrării, nu ni le respectăm, ne ducem către 2008. Şi, în plus, aş mai face precizarea că, dincolo de a reprezenta propriile noastre întârzieri, clauza de salvgardare mai reflectă un lucru: reflectă ceea ce avem de făcut pentru ca România să fie la limita minimă a capacităţii de a avea performanţă - performanţă economică şi performanţă socială -, în interiorul Uniunii Europene. Probabil o să vă fac o surpriză. Discuţia cu 'vom face' a fost foarte scurtă. Aici nu este nimic de discutat. România şi-a asumat nişte angajamente, în unele zone extrem de dure, dar şi le-a asumat şi a negociat bine, mai puţin bine, în picioare, în genunchi, este altă chestiune, dar a negociat, a semnat, iar aceasta devine biblia integrării noastre. Din acest punct de vedere, nu-i nimic de discutat. Deci, practic, nici măcar nu ai ce să discuţi. Ai nişte obligaţii asumate, pe care trebuie să le respecţi. A spune că efortul meu a fost mai degrabă unul în discuţii, mai degrabă unul de a arăta că România începe să se schimbe - şi nu vă ascund că am evocat exact ceea 
ce s-a întâmplat de o lună jumătate încoace, informându-l pe domnul preşedinte, precum şi pe raportor, pe domnul Moscovici, despre faptul că am reuşit să decuplăm toate firmele clientelare de la bugetul de stat, despre faptul că peste 500 de societăţi sunt cu conturile blocate şi cu măsurile de recuperare a obligaţiilor lor faţă de stat în curs de aplicare. Şi am mai spus foarte cinstit un lucru: obiectivul nostru major este ca acum, după ce am decuplat firmele clientelare de bugetul de stat, este să nu apară o nouă clientelă care să cupleze la bugetul statului. Deci despre aceste lucruri am discutat. Am mai susţinut faptul că România nu este dispusă să mai accepte etichetări generale de genul: România este o ţară coruptă. Avem rugămintea responsabilităţii afirmaţiei şi chiar şi un europarlamentar care afirmă 'România este o ţară coruptă' să aibă amabilitatea să spună: ştim despre preşedintele României că este corupt şi uite a făcut lucrul ăsta, ştim despre primul-ministru al României că este corupt şi a făcut lucrul ăsta; ştim despre ministrul X că este corupt şi a făcut lucrul acesta; ştim despre... Vom face ce trebuie, ce ne obligă legea, dar nu putem spune: România - o ţară coruptă. România înseamnă 22 de milioane de români. Şi eu vreau să stabilim lucrurile acolo unde sunt şi dimensiunea corupţiei acolo unde este. Mai mult decât atât, dacă există informaţii la europarlamentari pe care noi nu le avem, corect este să ni le pună la dispoziţie să luăm măsuri, până la urmă suntem 
europeni şi noi, şi ei. Aşa mi se pare corect. Eticheta generală 'România - ţară coruptă', eu, ca preşedinte al României, nu o mai accept. Cred că este aceeaşi întrebare. Aş adăuga la ce a spus domnul preşedinte Borrell că trebuie să rămânem şi în zona absolut pragmatică, România vine în Uniunea Europeană cu o piaţă de 22 de milioane de consumatori. În condiţiile în care nu le poate asigura cu resurse proprii consumul, este clar că spaţiul românesc, piaţa României va fi o piaţă deschisă produselor ţărilor din Uniunea Europeană. România vine cu o capacitate de a absorbi investiţii enorme, unde banii pot fi mai bine plasaţi decât în multe alte locuri din Uniunea Europeană, având în vedere nevoia de investiţii. Dacă ne referim la autostrăzi, la spaţii de birouri, la hoteluri, la terenuri de distracţie, sunt zone în care oricine vrea să investească în România va avea succes. Hipermarketuri, nu aş merge mai departe să spun că avem o industrie a automobilului în plină modernizare, dacă Renault a găsit un plasament la Piteşti, cu certitudine la Craiova avem alte mari uzine unde se poate plasa capital occidental pentru modernizare şi producţie cu profituri mult mai mari decât în Uniunea Europeană. Avem o piaţă a forţei de muncă mult mai ieftină şi pentru următorii 15 ani cu certitudine mult, mult mai ieftină decât forţa de muncă din Uniunea Europeană. Deci, dincolo de a veni cu contribuţia noastră culturală, cu forţa unei naţiuni de 22 de milioane, practic vom fi a şaptea ţară ca mărime în Uniunea Europeană. Dacă vreţi, la securitatea Europei, suntem o ţară de frontieră. Mă întrebaţi de contribuţii, şi este o contribuţie. Este în regulă. Deci eu cred că şi noi avem de câştigat enorm şi Uniunea Europeană are de câştigat. Este o bună afacere, dacă vreţi. În afară de împlinirea unui vis al românilor de a se întoarce în Europa după 50 de ani de comunism, este şi o bună afacere pentru ambele părţi. Vă spun foarte sincer, în funcţia pe care o am aş fi primul care aş fi obligat să spun românilor: "Dragi români, după părerea mea nu merită", dacă ar fi o realitate. Însă, de când m-am instalat în funcţie, spun: integrarea în Uniunea Europeană este o problemă care a devenit o problemă internă. Obiectivul nostru este integrare la 1 ianuarie 2007. Este clar că este un efort pe care merită să-l facem, dar aş face o precizare: trebuie să uităm că integrarea este un efort al Guvernului, integrarea în Uniunea Europeană necesită costuri pe care le plăteşte fiecare român, şi o să vă 
exemplific câteva costuri, iar aici ne trebuie solidaritate, o solidaritate naţională cum probabil nu am mai avut în utlimii 50-60 de ani. Trebuie să fim solidari cu ceea ce ne propunem să facem. Spre exemplu, toţi ştim că s-a negociat fără perioadă de tranziţie ca până la momentul integrării România să aibă un preţ la energie care să acopere costurile. Asta înseamnă că noi trebuie să creştem preţul la energie electrică, la gaze, la încălzire, cu circa 70% faţă de facturile de la 1 ianuarie. Sigur, vor creşte şi salariile în acest timp, ponderat, nu atât de mult cât am vrea, dar este clar că populaţiei, dacă nu i se explică faptul că este o obligaţie pe care ne-am asumat-o prin negocieri şi trebuie să ajungem la acest parametru şi că nu putem păcăli pe nimeni, suntem în monitorizare, degeaba vom încerca să spunem: dacă eu cresc cu 20%, îmi acopăr costurile. Sunt specialişti care ne vor arăta realitatea, trebuie să creşteţi costurile, preţul la energie cu 80%. De asta se face monitorizarea. Ne-am angajat, ne-am luat această obligaţie, trebuie să o ducem la îndeplinire. E uşor, în condiţiile astea, să scoţi oamenii în stradă şi să spui: iată ce a făcut guvernul. Este un efort pe care ni l-am asumat şi trebuie să-l ducem la bun sfârşit. Sau avem condiţia de restructurare a siderurgiei, avem condiţia de zero subvenţii la orice alt cărbune în afară de cocs, la 1ianuarie 2007, subvenţie zero. Cred că realizăm toţi care este impactul, dar sunt obligaţii pe care ni l-am asumat şi trebuie 
să le realizăm dacă vrem să devenim membri ai Uniunii Europene la 1 ianuarie 2007. După părerea mea, aceste costuri merită făcute, pentru că ele mai au un rol, nu numai rolul de a ne face să vorbim toţi aceeaşi limbă şi să vrem şi să atingem nişte parametri tehnici, dar, aplicate, aceste măsuri vor face din România o ţară performantă, care va putea supravieţui în fază iniţială şi trăi bine mai târziu în interiorul economiei globalizate a Uniunii Europene. Noi nu avem la ce să ne angajăm, decât să fim noi înşine şi să ne punem în valoare ceea ce putem face. România nu trebuie să fie o ţară care pur şi simplu intră în Uniunea Europeană şi îşi ia costurile, dar şi beneficiile mari, pentru că nu am discutat de beneficii, ale a fi membru în Uniunea Europeană. România, dacă vrea să-şi câştige o poziţie respectabilă, trebuie să-şi aducă propriile ei contribuţii nu numai la a lărgi piaţa, nu numai la a contribui cu o forţă de muncă calificată, nu numai la a veni cu propria ei cultură ca o contribuţie. România poate să-şi aducă o contribuţie esenţială la securitatea Uniunii Europene şi a NATO. România are 2070 de kilometri de frontieră cu ţări nemembre ale Uniunii Europene. Suntem probabil ţara cu cea mai întinsă frontieră cu alt spaţiu decât cel al Uniunii Europene. Avem Ucraina în Nord, avem Moldova cu un conflict îngheţat, Transnistria, în Est, avem ţările fostei Iugoslavii la Sud. În toate aceste zone România îşi poate aduce contribuţii de consolidare a bunelor relaţii cu Ucraina, cu ţările fostei Iugoslavii, poate contribui la procesul de negociere a stingerii conflictelor îngheţate, poate contribui cu soluţii pentru tot spaţiul ex-iugoslav şi în acelaşi timp se poate implica în negocierea soluţiilor, pentru că îmi este greu să cred că există diplomaţi şi specialişti mai buni decât ai noştri în problema Moldovei, în problema transnistreană, în problema ţărilor fostei Iugoslavii, unde noi avem o deplină cunoaştere a spaţiilor, a tradiţiilor şi capacitatea de a negocia. Deci sunt convins că aceste contribuţii vor da României şi o altă poziţie decât cea de simplu membru. În plus, România poate juca un rol extrem de important prin forţa, prin capacitatea ei militară la Marea Neagră. Dincolo de flota militară pe care o avem, iată intră în serviciu, a intrat deja o fregată extrem de modernă, intră a doua fregată în aprilie, o forţă militară care ne poate permite ca, în corelare cu state membre NATO, şi aici avem aliaţii Turcia, Bulgaria, cu state ale Uniunii Europene, 
să controlăm traficul de armament în marea liberă, în Marea Neagră, diminuându-ne chiar nouă înşine problemele. Putem controla traficul de droguri pe Marea Neagră. Putem influenţa politicile în Orientul Apropiat, pentru că uitaţi-vă pe hartă: Marea Neagră este la întretăierea dintre Orientul Apropiat, spaţiul ex-sovietic şi Uniunea Europeană. Este un nod extraordinar şi pe cât este de mare nodul pe atât de mari sunt problemele. Sunt trei lumi care se întâlnesc în Marea Neagră. Cu certitudine, România poate avea contribuţii în menţinerea păcii în această zonă, în democratizarea zonei, o bună relaţie cu Ucraina, cu Georgia, face deschis dialogul nu numai al României cu aceste ţări, ci al Uniunii Europene. O consolidare a relaţiilor cu Moldova şi influenţarea mersului spre Vest al Moldovei, lucru pe care îl putem face. Este o altă contribuţie de securitate, şi pentru Europa, şi pentru România, şi pentru ţările NATO. Eu nu fac o filosofie din chestiunea asta, ştiu de la părinţii mei, ştiu din tradiţia familiei mele că românii doar temporar nu au fost europeni şi acum ne este greu să revenim unde am fost. Deci, cred că pentru români nu este nimic anormal, nu este ceva excepţional, excepţional a fost ce ni s-a întâmplat din '45 şi până acum. 1 ianuarie 2007 trebuie să fie anul revenirii la normalitate, anul în care românii revin cu drepturi depline în marea familie europeană. V-aş mai spune că am avut şansa ca înainte de revoluţie să trăiesc trei ani în Occident, îndeplinindu-mi 
serviciul, în Belgia, unde prin natura serviciului timp de trei ani eram zi de zi când în Belgia, când în Olanda, când în Germania, când treceam Canalul şi eram în Marea Britanie. Să ştiţi că un român se simte în Europa ca la el acasă. Problema este doar administrativ să mai intrăm şi prin performanţa economiei noastre şi a instriuţiilor noastre, în rest, spiritual cred că pentru români nu este o problemă de adaptare revenirea în sânul familiei europene. Avem un singur gen de probleme, pe care trebuie să ni le rezolvăm noi la noi acasă. Plecarea prin Europa, aşa, ilegal, şi asta înseamnă imigraţie ilegală, pe care trebuie să o stopăm; şi, al doilea lucru, să venim cu nivelul de corupţie pe care eu îl recunosc, îl admit ca fenomen în instituţiile statului român, nu-l accept ca etichetă pentru naţiunea română şi pentru România; şi spuneam să venim cu corupţia la un nivel acceptabil, la ceea ce se numeşte corupţie controlată şi pe care instituţiile statului o depistează şi o tratează ca atare. Deci, dincolo de asta, bineînţeles, cu toate implicaţiile, a reduce corupţia la nivelul a ceea ce se numeşte acceptabil înseamnă să-ţi funcţioneze justiţia, procuratura, poliţia, să ai frontiere securizate, mă rog, tot ce implică. Eu nu aş face apel la menţinerea entuziasmului, pentru că entuziasmul este un sentiment pe care azi îl ai, mâine nu-l ai. Dintr-un motiv sau altul poţi să ţi-l pierzi. Eu aş face apel la coborârea nivelului de la entuziasm la realism, aş vrea ca oricare dintre români sa înţeleagă nevoia de a fi în Uniunea Europeană pentru argumentele pe care mai înainte le aducea domnul preşedinte, dar pe mine mă interesează în mod fundamental acum modul cum parcurgem acest drum. Nu aş vrea să-l parcurgem euforic. O să fim în Uniunea Europeană fără să ţinem cont de faptul că asta înseamnă costuri pe care le plăteşte fiecare român. Aş vrea să o facem conştient, deliberat, solidari şi cu convingerea că este cea mai bună soluţie. Aşa cum spunea domnul preşedinte Borrell, ce alternativă aveam? Să rămânem singuri. La ce ne folosea şi ce ne puteam rezolva singuri? Trebuie să facem parte din construcţia administrativă şi socială şi economică europeană, acesta este drumul, trebuie să nu-l parcurgem euforic, ci realist, pragmatic, ştiind ce trebuie să facem acum, care sunt costurile pentru ca în viitor să ne putem defini ca parte a Europei civilizate, pentru că Europa ţine în Est până departe. Problema este în ce parte a ei eşti, eşti în Europa civilizată sau în Europa 
democratică, în Europa modernă sau într-o Europă care de la Urali încoace o să tot analizeze când se integrează şi unde. Or, opţiunea mea este pentru pragmatism, realism, minimă euforie, maximă eficienţă şi solidaritatea celor 22 de milioane de români pentru un obiectiv care nu-i al guvernului, ci al poporului român. 13 aprilie.

Prea Fericite Părinte Patriah, Dumnezeu, chemandu-vă la cea mai înaltă treaptă a Arhieriei, v-a oferit un dar de mare preţ şi o misiune plină de răspundere faţă de Biserica Sa. Căci slujirea pe care o împliniţi este o continuă încercare a discernământului duhovnicesc în faţa vremurilor. Ajungând la vârsta deplinei înţelepciuni, aveţi prilejul unei priviri pătrunzatoare asupra destinului Bisericii Ortodoxe Române în zilele noastre. Aţi cunoscut dimensiunea istorică a vieţii creştine, după cum Prefericirea Voastră înşivă aţi scris, cu reuşitele şi penumbrele ei, însoţit de personalităţi de seamă ale teologiei şi ierarhiei ortodoxe: Chesarie Păunescu, Petre Vintilescu, care v-a îndrumat la Facultatea de Teologie din Bucureşti, Irineu Mihălcescu, precum şi înteleptul Patriarh Iustinian, cel care v-a hirotonit în treapta arhieriei. Aţi traversat timpuri ostile, care făceau foarte dificilă misiunea Bisericii, dar în anii redobândirii libertăţii aţi continuat lucrarea predecesorilor, contribuind la mişcarea ecumenică şi, mai ales, la găsirea fraternităţii între Biserica Ortodoxă Română şi Biserica Romano-Catolică. Împlinirea vârstei de 90 de ani este un moment de bucurie în Biserică, dar şi de mare responsabilitate. În această perioadă de intensă şi amplă pregătire pentru integrarea României în Uniunea Europeană, Biserica-asa cum s-a angajat la Întâlnirea de la Snagov din 2000 are un rol important ca purtătoare a tradiţiei şi ca organism viu, capabil să construiască spiritual în deplină libertate şi demnitate. O Biserică aflată în deplinătatea vocaţiei Sale poate intra într-un parteneriat solid cu instituţiile statului pentru a face să renască chipul moral al societăţii.

Vizita la Moscova are pe fond un singur obiectiv major: punerea în aplicare, în zona economică în mod deosebit, a condiţiilor create prin semnarea şi ratificarea Tratatului de bază dintre România şi Federaţia Rusă. Un alt obiectiv al vizitei este crearea unui climat de încredere între România şi Federaţia Rusă, plecând de la premisa că România este stat membru NATO. În acelaşi timp, însă, în apropiere de frontierele României sunt conflicte îngheţate, de genul conflictului din Transnistria, iar din punctul de vedere al securităţii naţionale, România este interesată în soluţionarea cât mai rapidă a acestui conflict. În această delegaţie mă voi întâlni, în cursul după-amiezii de astăzi, cu preşedintele Putin, într-un tete-a-tete de circa o oră, urmat de un dineu. În cursul zilei de mâine voi avea o întâlnire cu primul-ministru şi, de asemenea, voi participa la un dejun de lucru cu oamenii de afaceri. Nu în ultimul rând, este important, în opinia mea, ca oamenii de afaceri care se deplasează sau au plecat deja azi-dimineaţă împreună cu ziariştii, cu un avion Charter, la Moscova, să exploreze posibilităţile de extindere a relaţiilor comerciale dintre România şi Federaţia Rusă, plecând în mod deosebit de la două premise. Avem un puternic deficit al balanţei de schimburi comerciale între România şi Federaţia Rusă, în favoarea Federaţiei Ruse, iar potenţialul societăţilor româneşti nu este exprimat în interiorul acestor relaţii comerciale. Obiectivul nostru este să reducem deficitul balanţei comerciale prin creşterea activităţii comunităţii de afaceri româneşti în Federaţia Rusă. Un al doilea obiectiv este să stimulăm investiţiile din Federaţia Rusă în România, plecând de la premisa că aceste investiţii, o dată realizate, practic sunt investiţii care se fac direct în Uniunea Europeană, în perspectiva aderării României la 1 ianuarie 2007. În mod deosebit, însă, mi se pare esenţial să creştem climatul de încredere între cele două state, să găsim soluţiile de colaborare în zona Mării Negre, ca zonă de maxim interes din toate punctele de vedere. Intenţionez să abordăm situaţia Mării Negre ca zonă de transfer al drogurilor către Europa, ca zonă de transfer şi de export de armament către zone de conflict. De asemenea, vom aborda situaţia Mării Negre ca o zonă de transfer a traficului de persoane către ţările Uniunii Europene, o chestiune care, adăugată la propriile noastre probleme, creează şi în momentul de faţă sentimentul că România nu controlează la un nivel satisfăcător 
traficul de persoane. Vom încerca să realizăm o deschidere pentru soluţionarea problemelor de interes reciproc. Dar, repet, principalul obiectiv este crearea unui climat de încredere între România, stat membru NATO, şi Federaţia Rusă, stat care este un partener al NATO în diverse acţiuni şi activităţi, în mod deosebit în combaterea terorismului.

A fost o vizită importantă, după părerea mea, în Federaţia Rusă, o vizită care, din punctul meu de vedere, a cuprins o întâlnire extrem de bună cu preşedintele Putin, o a doua întâlnire cu primul ministru al Guvernului Federaţiei Ruseşi şi o a treia, cu comunitatea de afaceri. Principalele probleme au fost legate de nevoia creării unui climat de încredere între cele două ţări. Acesta a fost, de altfel, şi obiectivul deplasării mele la invitaţia preşedintelui Putin. România trebuie să dezvolte relaţii economice cu Federaţia Rusă, plecând de la premisa că dezvoltarea acestora este necesară nu numai Rusiei, dar este necesară, în egală măsură, ţării noastre. Dacă priviţi nivelul de investiţii ruseşti în România, în raport cu investiţiile româneşti în Rusia, veţi constata un grav deficit „în favoarea” României. Dacă privim la balanţa comerţului exterior, vom constata, de asemenea, un deficit uriaş. Aceasta, din punct de vedere al colaborării în zona economică, am considerat-o o prioritate pentru anii următori. De asemenea, România are alte priorităţi legate de o bună colaborare cu Rusia. Aceste subiecte le-am discutat atât cu preşedintele Putin, cât şi cu primul ministru al guvernului Federaţiei Ruse. Este vorba despre situaţia din Marea Neagră. Marea Neagră trebuie să devină, în timp, o zonă de garantare a păcii, o zonă lipsită de conflicte, o zonă în care să nu mai existe: un important trafic de droguri, trafic de armament, trafic de persoane. De asemenea, un alt subiect important al discuţiei, pe care am avut-o atât cu preşedintele Putin, cât şi cu primul ministru, a fost legat de implicarea României în Transnistria. Sigur, România a pierdut şansa să fie implicată în găsirea unor soluţii ale problemei transnistrene. Acum este dificil să reaşezăm sistemul de negociere pe problema Transnistriei, dar, aşa cum am făcut-o şi în alte întâlniri, şi cu această ocazie am subliniat interesul României de a fi participant la găsirea unei soluţii pentru problema transnistreană, acest lucru plecând de la realitatea că Transnistria este foarte aproape de frontiera românească. Este un conflict îngheţat, iar un conflict îngheţat poate evolua extrem de rapid şi negativ în orice moment, fără ca lucrurile să poată fi serios controlate. Deci, noi considerăm că problema transnistreană este o problemă de securitate naţională care vizează şi România. L-am informat pe preşedintele Putin şi despre alte evoluţii viitoare, lucruri care sunt legate de nivelul de sinceritate dintre două părţi. 
Acestea nu pot fi, deocamdată, făcute publice.

Summitul NATO, care se desfăşoară la Bruxelles, are loc în contextul turneului european al preşedintelui Bush. Un turneu care are ca obiectiv refacerea sau, dacă vreţi, consolidarea legăturii transatlantice. Din punctul nostru de vedere, vom susţine câteva obiective care se încadrează în politica externă pe termen mediu şi lung a României, şi anume, necesitatea unei strânse legături transatlantice, ca soluţie în continuare pentru securitatea naţională a tuturor membrilor Alianţei. O fisurare a legăturii transatlantice şubrezeşte sistemul de alianţă a fiecăruia dintre membrii NATO. Un alt obiectiv pe care îl voi susţine în cele două intervenţii va fi necesitatea consolidării şi exploatării la limita maximă a relaţiei NATO-Ucraina, în cadrul comisiei NATO-Ucraina. În opinia noastră, un parteneriat consolidat NATO-Ucraina este de natură să garanteze evoluţiile pozitive în zona Mării Negre. În acelaşi timp, în intervenţia pe care o voi face, voi susţine atragerea, în parteneriate NATO şi în parteneriate cu Uniunea Europeană, a Moldovei şi Georgiei, de asemenea, soluţii de garantare a securităţii în zona Mării Negre. Nu în ultimul rând, vom susţine continuarea unei prezenţe masive a NATO în Kosovo, ca o garanţie a evoluţiilor pozitive din această zonă, precum şi identificarea de soluţii europene sau euro-atlantice pentru Bosnia-Herţegovina şi pentru Serbia-Muntenegru. Aceste ţări nu pot fi lăsate foarte mult timp fără o soluţie, fără o perspectivă. Şi, în sfârşit, în cele două intervenţii, un alt punct care va fi susţinut: garanţia că România îşi va respecta angajamentele asumate, angajamentele politice şi militare asumate în Afganistan şi Irak. Vă mulţumesc mult, vă doresc o zi bună.

Doamnelor şi domnilor, Îmi face o deosebită plăcere să mă aflu, în noua mea calitate de Preşedinte al României, în Statele Unite ale Americii, stat care reprezintă un mare prieten şi partener al poporului român. De asemenea, sunt bucuros să fiu primul şef de stat din regiunea mea care vizitează Washington-ul după încheierea turneului european al Preşedintelui Bush, ce a avut ca scop consolidarea relaţiei transatlantice. În timpul întrevederii cu Preşedintele Bush l-am asigurat ca România va ramâne un aliat european ferm al Statelor Unite. Am abordat, totodată, teme aflate pe agenda euro-atlantică, în primul rând, ceea ce România consideră a fi următoarea bornă în promovarea libertăţii, a democraţiei şi stabilităţii regionale: zona Mării Negre. Doamnelor şi domnilor, Procesul de extindere al NATO şi UE a adus comunitatea Euro-Atlantică pe coasta de vest a Mării Negre. Din perspectiva noastră, o nouă abordare conceptuală este necesară pentru a modifica percepţia conform căreia zona Mării Negre este periferia Europei şi pentru a-i recunoaşte rolul geopolitic de interfaţă cu Asia Centrală şi Orientul Mijlociu. Anul acesta prezintă o şansă specială pentru o nouă abordare a spaţiului Mării Negre. Ofensiva democraţiei şi a libertăţii de pe mapamond a produs rezultate remarcabile, prin Revoluţia Trandafirilor din Georgia, decembrie 2003, şi Revoluţia Portocalie din Ucraina, acum câteva luni. România a dat dovadă că este o democraţie fiabilă şi consolidată, prin organizarea alegerilor generale care au condus, împotriva multor pronosticuri, la o a treia alternanţă democratică la putere. Acest proces mi-a oferit, la sfârşitul anului trecut, oportunitatea să fiu ales în funcţia de Preşedinte al României. Ca amănunt interesant, culoarea portocalie a reprezentat culoarea sub care Alianţa noastră a câştigat alegerile. Aceste evoluţii schiţează o imagine optimistă a procesului de înrădăcinare a democraţiei în spaţiul Mării Negre. La 15 ani de la schimbările democratice care au cuprins ţările din Estul Europei avem un nou moment prielnic pentru a avansa acest proces dincolo de Ucraina, Georgia şi Moldova. Trebuie să rămânem concentraţi şi determinaţi în încurajarea altor state din regiune să se angajeze într-un proces de democratizare. În plus, în cadrul noului tablou geo-strategic al Mării Negre, există o legătură clară între comunitatea transatlantică, reprezentată de statele membre NATO, pe de-o parte, şi statele ex-sovietice şi cele din Orientul Mijlociu extins, pe de-altă 
parte. Aceasta este o regiune a cărei relevanţă politică, economică şi militară a fost testată în cadrul războiului împotriva terorismului, în cursul căruia o serie de state, ca România, Bulgaria şi Ucraina, au oferit o contribuţie concretă şi valoroasă. Aşa cum poate cunoaşteţi, România a oferit spaţiul său aerian şi acces la baze militare, care se alătură contribuţiei sale cu trupe " peste 2000 de militari în operaţiunile din Afganistan, Irak şi cele de menţinere a păcii din Balcanii de Vest. Ţinând cont de aceste elemente, nu constituie o surpriză faptul că promovarea securităţii în vecinătatea noastră şi consolidarea progreselor democratice reprezintă priorităţi strategice ale României. Trăind vreme de mai multe decenii sub cel mai aspru regim dictatorial din Europa de Est, România înţelege pe deplin dificultăţile procesului de reconstrucţie economică şi instituţională. Din acest motiv suntem determinaţi să contribuim la procesul de democratizare şi consolidare a instituţiilor democratice din statele care necesită sprijin în acest sens. Doamnelor şi domnilor, România are un parteneriat strategic cu SUA. Considerăm că această relaţie este crucială pentru securitatea regională şi pentru promovarea democraţiei în vecinătatea noastră imediată. Situată la vest de Marea Neagră şi la gurile Dunării, România reprezintă un cap de pod pentru comunitatea transatlantică la arealul Mării Negre. Ca parte a Europei simţim că avem responsabilitatea de a ne folosi potenţialul pentru binele 
comunităţii noastre democratice şi să acţionăm ca un liant între Europa şi statele din Caucaz. Sprijinim cu tărie eforturile Uniunii Europene, care, prin instrumentele incluse în Politica Europeană de Vecinătate, a invitat vecinii noştri de la est şi de la sud să împărtăşească pacea, stabilitatea şi prosperitatea de care se bucură statele membre. Politica Europeană de Vecinătate are ca menire crearea unui cerc de prieteni în jurul graniţelor Uniunii Europene extinse. Următoarea provocare este formularea unei strategii comune a statelor euro-atlantice pentru regiunea extinsă a Mării Negre. Din punct de vedere geografic şi istoric, regiunea dintre Marea Baltică şi Marea Neagră, care include şi Caucazul de sud, nu poate fi exclusă din Europa. Regiunea Mării Negre " Caucaz este un leagăn de civilizaţii, precum şi o răscruce a lor, dar şi teatrul multor conflicte de-a lungul istoriei. Această regiune intră, acum, într-o nouă fază a istoriei. Poziţionarea sa geo-strategică face din zona Mării Negre o parte indispensabilă a securităţii şi prosperităţii euro-atlantice. Din aceste motive este atât de important să dezvoltăm o strategie comună, adecvată nevoilor regiunii. Doamnelor şi domnilor, Securitatea euro-atlantică este strâns legată de securitatea arealului Mării Negre. Multe dintre ameninţările transnaţionale cu care se confruntă Europa provin din această regiune. O prea mare parte din bazinul Mării Negre este dominată de stagnare economică, frontiere nesigure şi nesecurizate, activităţi ale crimei organizate şi conflicte etnice îngheţate. Nu putem lăsa ţările din regiune să devină victime ale istoriei europene, o zonă gri la poarta Europei de Est. Acesta este motivul pentru care mă aflu astăzi în faţa dumneavoastră, susţinând o implicare întărită în această regiune a SUA, UE, NATO, şi a OSCE. Concomitent, România va construi poduri " şi nu scuturi defensive " prin promovarea libertăţii, democraţiei, prosperităţii şi stabilităţii în regiunea Marii Negre. Trebuie să găsim noi resurse pentru a soluţiona pe termen lung conflictele îngheţate din Transnistria, Abhazia, Osetia de Sud şi Nagorno-Karabah. Menţinerea unor găuri negre, în care nu există principiul supremaţiei legii, ameninţă securitatea Europei, prin proliferarea crimei organizate, a traficului de persoane şi arme şi a terorismului transnaţional. Angajarea determinată a triadei NATO-Uniunea Europeană-OSCE este crucială pentru a pune capăt acestor conflicte. O poziţie fermă a comunităţii internaţionale în 
ceea ce priveşte Tratatul privind Forţele Armate Convenţionale din Europa şi respectarea angajamentelor de la Istanbul rămâne critică pentru retragerea trupelor ruseşti din Transnistria şi Georgia, deoarece soluţionarea acestor conflicte este în interesul tuturor. Ucraina poate de asemenea să joace un rol constructiv în soluţionarea conflictului din Transnistria, o gravă problemă de securitate la graniţa estică a comunităţii euro-atlantice. Salutăm recentele acţiuni ale Ucrainei de a interzice tranzitul bunurilor la graniţa ucraineano-moldovenească fără o aprobare în acest sens emisă de autorităţile moldovene. Având în vedere identitatea de limbă, cultură şi tradiţii considerăm că viitorul european al Republicii Moldova este o datorie morală pentru noi. România va sprijini poziţionarea Republicii Moldova pe un curs natural de dezvoltare, care presupune o perspectivă europeană, şi vom continua să susţinem stabilitatea sa economică şi socială. Rezultatele alegerilor din 6 martie pot determina întărirea rolului Parlamentului în dezbaterea democratică. De asemenea, orientarea pro-europeană a principalilor candidaţi va genera aşteptări importante la adresa noilor autorităţi. Dincolo, însa, de contextul electoral, opinia publică din Republica Moldova va decide dacă standardele democratice sunt respectate. Iar când se va decide să vorbească, trebuie să fim pregătiţi să o ascultăm. Doamnelor şi domnilor, România este hotărâtă să devină o platformă de promovare a valorilor libertăţii 
şi democraţiei în regiunea Mării Negre. În acest sens, suntem pregătiţi să participăm la un fond mutual al Mării Negre, care să fie implementat cu sprijinul financiar al partenerilor noştri americani, USAID şi German Marshall Found, şi cu participarea Uniunii Europene. Acest fond mutual va aspira la sprijinirea dezvoltărilor democratice în vecinătatea noastră, prin crearea de parteneriate public-privat. În plus, vom continua să iniţiem proiecte sub auspiciile Comunităţii Democraţiilor pentru a alătura Georgia şi celelalte state comunităţii euro-atlantice. Mai mult, România poate contribui semnificativ la lupta împotriva criminalităţii organizate în regiune. Centrul Regional SECI de la Bucureşti pentru combaterea criminalităţii transfrontaliere reprezintă un caz de succes pentru întărirea eforturilor de cooperare regională, împărtăşirea practicilor adecvate, armonizarea legislaţiilor naţionale şi obţinerea unor rezultate operaţionale concrete în Europa de Sud-Est şi nu numai. Aşteptăm cu nerăbdare să diseminăm această iniţiativă şi să o promovăm drept un model pentru alte zone, cum ar fi Caucazul şi Asia Centrală, în vederea întăririi cooperării regionale, menită să reducă traficul de persoane şi droguri, criminalitatea financiară, traficul de arme şi finanţarea terorismului. Având în vedere ameninţările neconvenţionale la adresa securităţii, derivate din situaţia instabilă din Transnistria, acordăm o atenţie deosebită întăririi controlului la frontiere. Suntem hotărâţi să ancorăm statele din regiunea Marea Neagră într-un spaţiu de stabilitate, prin politici orientate spre obţinerea de rezultate concrete, inclusiv prin exerciţii de simulare practică, combaterea proliferării armelor de distrugere în masă, întărirea cooperării între statele riverane Mării Negre în termenii întăririi controlului la frontiere şi schimbului de informaţii relevante despre activităţi ilegale referitoare la armele de distrugere în masă. Un exemplu concret este Iniţiativa privind Apărarea Frontierei (BDI), cunoscută şi sub denumirea de Black Sea Border Security Initiative, lansată anul trecut la Bucureşti. Sperăm sincer că, alături de România, Bulgaria, Georgia, Republica Moldova şi Ucraina - actualii membri ai BDI, alte state se vor alătura acestei Iniţiative, inclusiv prin participarea la activităţi concrete cum ar fi exerciţii de simulare pe probleme de non-proliferare. În calitate de membru al NATO, România pledează pentru un rol activ al Alianţei în proiectarea unui climat de stabilitate 
şi securitate în zona extinsă a Mării Negre. Summit-ul NATO din Istanbul a făcut un prim pas important spre schiţarea unei strategii pentru Marea Neagră. Subliniind importanţa regiunii, în cadrul Summit-ului a fost semnalată capacitatea Alianţei de a contribui la securitatea şi stabilitatea regională. Parteneriatul pentru Pace se reorientează spre statele din Caucaz şi Asia centrală. De aceea, dorim să ne intensificăm relaţiile cu statele membre ale Parteneriatului pentru Pace, pentru a le sprijini în asigurarea securităţii şi în procesul de reformă a forţelor armate. Recent, am avut prilejul de a discuta acest subiect cu preşedintele Iuşcenko al Ucrainei şi preşedintele Saakaşvili al Georgiei şi am făcut cunoscută intenţia noastră de a ne oferi sprijinul. Plasarea bazelor militare ale SUA la Marea Neagră ar contribui semnificativ la securitatea întregii regiuni. Doamnelor şi domnilor, În cele din urmă, dar foarte important, România caută oportunităţi de cooperare cu statele de la Marea Neagră în vederea dezvoltării unor proiecte economice care să asigure o dezvoltare de durată a regiunii. Intenţionăm să revitalizăm cooperarea regională în cadrul Organizaţiei Cooperării Economice de la Marea Neagră, să promovăm comerţul liber şi să facilităm transporturile în regiune. De o importanţă crucială devine dezvoltarea unor rute alternative de transport al petrolului şi gazelor dinspre bazinul Caspic, via regiunea Mării Negre, spre Uniunea Europeană. Utilizarea la valoarea 
maximă a potenţialului de tranzit al regiunii Mării Negre este esenţială, atât pentru dezvoltarea economică şi democratică, cât şi pentru furnizarea de energie către Europa. Doamnelor şi domnilor, Solidaritatea populaţiei din Georgia, Ucraina şi Moldova a permis extinderea frontierelor libertăţii în regiunea Mării Negre. În aceste ţări, societatea civilă a generat schimbarea şi merită dreptul de a construi reforma. Din punctul nostru de vedere, ei sunt cei care vor reduce diferenţa dintre naţiunile europene care împărtăşesc acelaşi set de valori şi oamenii din aceeaşi Europă care trăiesc în imediata noastră vecinătate sau mai departe. Să-i sprijinim în acest efort, ca un tribut al prezentului pentru generaţiile viitoare. Multumesc pentru atenţie.

În primul rând, bună ziua timişorenilor, şi permiteţi-mi să salut, ca un semn de respect pentru lupta întru democraţie, "Societatea Timişoara". Eu sunt convins că dv nu aveţi nevoie să vină cineva de la Bucureşti, fie el şi şeful statului, să vă vorbească despre revoluţie şi despre începuturile ei la Timişoara. Nu aveţi, de asemenea, nevoie să vi se vorbească despre democraţie. O ştiţi mai bine decât mulţi alţii din ţară. Voi face un lucru simplu: în primul rând, o să mulţumesc Timişoarei pentru curajul de a începe revoluţia din ‘89. A fost, probabil, momentul care a permis unei populaţii care nu mai răbda regimul să se manifeste, dar cu certitudine, fără scânteia de la Timişoara, probabil că revoluţia română ar fi mai întârziat să apară. Astăzi, se pare că la 15 ani, întoarcem privirea înapoi de la momentul revoluţiei până astăzi şi ne întrebăm de ce nu am mers suficient de repede în democratizarea ţării, în democratizarea societăţii româneşti, în democratizarea economiei româneşti, de ce încă sunt prea mulţi cei care spun: România a rămas în urmă, România nu reuşeşte să scape de structurile vechiului sistem, România merge înainte, dar cu frânele trase. Cu certitudine, una din marile probleme ale societăţii româneşti a fost că nu a avut forţă, nu a avut, poate, nici dorinţă şi nu a avut nici capacitatea ca o dată cu revoluţia să termine total cu vechiul sistem. Este un cost pe care îl plătim toţi: întârzieri în deciziile noastre, întârzieri de care în nici un caz nu pot fi făcuţi responsabili cei mulţi, ci tot clasa politică actuală. Sunt convins că, aşa cum spunea un preşedinte al României la sfârşit de mandat „m-au învins vechile structură”, fără a avea pretenţia să citez exact - sunt convins că a avut dreptate. Ceea ce vă pot spune cu certitudine este că eu o să le înving acolo unde mai există. Nu aş vrea să vin în faţa dv spunându-vă, de la A la Z, ce va trebui făcut, dar vă asigur că sfârşitul mandatului meu va fi un moment de bilanţ pozitiv cu privire la reuşita şi la exercitarea voinţei politice de a lăsa societatea românească să fie liberă. Mai avem însă o problemă, dincolo de oameni sau structuri la care ne referim - şi problema este poate în fiecare dintre noi, şi în interiorul nostru, al celor care nu am trăit din muncă de partid şi nici nu am avut activităţi prin care să fim parte a structurilor de oprimare a societăţii româneşti; avem însă această mare problemă în conştiinţele noastre. îmi aduc aminte, inclusiv de mine, cum gândeam problema proprietăţii 
în’ 93 – ‘94, cum o gândim acum sau cum o gândesc acum. Probabil că toată societatea românească are nevoie de o evoluţie mentală, care va fi motorul real al evoluţiei noastre rapide către civilizaţie şi către o democraţie profundă, o democraţie care să fie în fiecare dintre noi, pentru că suma democraţiei mele, a dv sau a dv va însemna până la urmă democraţia din România. Eu vă mulţumesc mult. Mulţumesc mult "Societăţii Timişoara" că îmi prilejuieşte ocazia de a fi cu dv la un astfel de eveniment, pe care îl preţuiesc, îl respect şi iau aminte de semnificaţia lui. Vă mulţumesc mult. 

Sanctitatea Voastră, Prea Fericite Părinte Patriarh, înalt Prea Sfinţiile Voastre, Prea Sfinţiile Voastre, Prea Cucernici Părinţi, Maiestatea Voastră, Excelenţe, Doamnelor şi Dommnilor, Aniversăm astăzi, în mod solemn, două evenimente care privesc deopotrivă viaţa Bisericii Ortodoxe Române, definirea sa în comuniune cu celelalte biserici surori, cât şi istoria modernă a României. Recunoaşterea autocefaliei în 1885 şi ridicarea la rang de Patriarhie în 1925 reprezintă un capitol deosebit de semnificativ al relaţiilor dintre Biuserică şi stat, întrucât înfiinţarea Patriarhiei era legitimată prin suvernanitatea politică şi bisericească a poporului român. A fost numită, de altfel, de ministrul Cultelor din acea vreme, o necesitate de ordin naţional. Am convingerea că astfel de momente aniversare sunt un prilej de bilanţ şi de speranţă, nefiind doar retrospective, ci şi creative. După 15 ani de la redobândirea libertăţii depline, acest jubileu al BOR are loc într-un an decisiv pentru reuşita proiectului României moderne: integrarea în UE. În contextul unui calendar riguros, ale cărui termene şi angajamente le cunoaşteţi, îmi exprim speranţa că solidaritatea de destin a Bisericii cu naţiunea va lua forma unui parteneriat co-european, bazat pe transparenţă, moralitate şi reconstrucţie socială. Consider că România poate avea contribuţia proprie în domeniul interconfesional, având în vedere deschiderea ecumenică remarcabilă pe care Biserica Ortodoxă a manifestat-o în ultimii ani şi înţelepciunea care o va conduce spre dobândirea unei receptivităţi sporite pentru soluţionarea punctelor sensibile, existente încă. Într-un asemenea moment jubiliar, responsabilitatea publică, parte a misiunii înalte a Bisericii, se poate reflecta într-o atitudine deschisă, în adoptarea unui stil adecvat problematicii acestei perioade, aşa cum s-a angajat de altfel, la întâlnirea de la Snagov, din anul 2000. Ştim cu toţii că principala menire a Bisericii este transfigurarea omului. Dar Biserica, instituţie divino-umană, nu şi-a refuzat în momentele decisive contemporaneitatea cu împrejurările şi condiţiile în care trebuia sa zidească spiritual. Expresia publică a acestei meniri este contribuţia la constituirea unei identităţi creştine receptive, demne şi responsabile în marea familie europeană. Apreciem în lucrarea Bisericii, a tuturor celor care o alcătuiesc şi o reprezintă, creativitatea şi echilibrul, stiinţa de a opera cu un rezervor important de energie colectivă în condiţii atât de 
diferite precum cele pe care le-a cunoscut în 80 de ani de Patriarhie. Doresc să îmi exprim încrederea că înţelepciunea şi experienţa îndelungată a Bisericii îi vor permite să intre în rezonanţă autentică şi profundă cu parcursul istoric pe care îl are de făcut poporul român. De asemenea, doresc să salut prezenţa alături de noi la această sărbatoare a întregii Ortodoxii, a Sanctităţii Sale Bartolomeu I, Patriarhul Ecumenic, a cărui voce fermă contribuie decisiv la afirmarea şi consolidarea dimensiunii ortodoxe a sufletului Europei. Nu în ultimul rând, doresc să transmit, cu acest prilej, Prea Fericirii Voastre Părinte Patriarh Teoctist urările mele de sănătate şi slujire rodnică a Bisericii. Vă mulţumesc!

Prioritatea României, care face deja parte din NATO, este - în continuare - aceea de a intra în Uniunea Europeană, dar ea nu este şi singura. De un an şi jumătate, în bazinul Mării Negre bate un vânt de democraţie. În acest context, România doreşte să îşi consolideze poziţia nu numai ca ţară de frontieră a NATO şi a UE, ci ca ţară exportatoare a unei securităţi ce joacă în favoarea lumii occidentale. România trebuie să îşi întărească legăturile cu ţări precum Ucraina, Georgia şi Republica Moldova şi - de ce nu? -, mai târziu, cu Republica Belarus. Acest demers trebuie să fie în acord cu cel al ţărilor din NATO şi UE, care au deja o politică pentru această regiune, adică Statele Unite şi Marea Britanie. Nu ştiu dacă termenul "axă" este cel mai adecvat, dar ne vom consolida parteneriatul cu Statele Unite şi Marea Britanie. Nu facem un mister din faptul că suntem interesaţi de procesul de redistribuire a forţelor americane din Europa şi că România este dispusă să primească baze americane pe teritoriul său. Nu, România se găseşte acolo unde trebuie să fie. Suntem un partener al Statelor Unite şi al Marii Britanii în Irak şi vom rămâne un partener al acestei coaliţii. Suntem prezenţi şi în Irak, şi nu voi întreţine nici o ambiguitate pe această temă. Politicienii care doresc să pună România într-o tabără ori alta greşesc. România este, mai întâi, o ţară care are interese naţionale, iar interesul nostru major, în acest moment, este acela de a ne consolida poziţia la Marea Neagră. Acest interes naţional ne obligă să avem relaţii foarte bune cu Franţa şi cu Germania în procesul de integrare europeană. Noi nu vrem - în nici un fel - să stricăm aceste relaţii, dar vrem să fim consideraţi o ţară care îşi afirmă intersul naţional şi acţionează în consecinţă. Am fost puţin surprins de reacţiile anumitor oameni politici în privinţa intenţiei mele de consolidare a relaţiilor noastre cu Statele Unite şi Marea Britanie. Este interesul UE de a avea, la frontierele sale orientale, o Românie puternică şi aptă să controleze traficul de fiinţe umane, de droguri şi arme pe Marea Neagră. În acest context, aliaţii României trebuie să o ajute să devină o ţară puternică, iar această logică se aplică şi Bulgariei şi Turciei. Marea Neagră este importantă nu numai pentru NATO, ci şi pentru UE. Priviţi pe hartă: ea este punctul de întâlnire dintre Orientul Mijlociu, ţările ex-sovietice şi, pe de altă parte, UE şi NATO. România doreşte să îşi consolideze relaţiile cu Republica Moldova, Ucraina 
şi Georgia. Existenţa unor relaţii bune între o ţară membră a NATO şi a UE cu aceste state înseamnă un plus de securitate pentru sistemul euro-atlantic în ansamblul său. În calitate de preşedinte, voi orienta politica externă a României spre aceste zone, pe lângă relaţiile diplomatice tradiţionale cu UE şi NATO. Relaţiile bune cu aceste state şi cu Rusia vor fi o sursă de stabilitate nu numai pentru ţara noastră, dar şi pentru organizaţiile din care face parte România. În acest moment, această zonă este teatrul mai multor conflicte îngheţate la graniţele de est ale UE şi NATO: Transnistria, Osetia şi Nagorno-Karabah. Mai devreme ori mai târziu, aceste conflicte vor trebui să fie soluţionate pe cale diplomatică, dublată - dacă este necesar - de mijloace de intervenţie. Nu trebuie să ne amăgim şi să credem că ele vor rămâne îngheţate la nesfârşit, căci pot izbucni în orice clipă. Este mai bine să prevenim acest proces şi să evităm surprizele. Or, România are vocaţia de a fi foarte activă în această zonă. Le-am cerut Marii Britanii şi Franţei să pună la dispoziţia preşedinţiei române doi consilieri în materie de luptă împotriva corupţiei şi de integrare europeană. Pe de o parte, provocarea mea este de a convinge instituţiile statului să declanşeze un adevărat război împotriva corupţiei. Pe de altă parte, eu am nevoie de consilierea unui expert occidental în materie de integrare europeană. Opinia sa privind procesul nostru de integrare ne-ar putea ajuta să ne orientăm mai bine 
acţiunile. Există două demersuri în lupta anticorupţie. Mai întâi, avem de-a face cu aspecte legate de trecut şi care ţin de Parchet şi de structurile de stat. Misiunea mea nu este aceea de a ordona arestările sau soluţiile în locul instanţelor judiciare. Ea constă în a îndemna instituţiile statului să acţioneze şi în a le face să înţeleagă că a trecut vremea când politicienii interveneau în afacerile justiţiei. Justiţia trebuie să funcţioneze, indiferent de numele celor implicaţi într-o afacere. Am fost personal la sediul poliţiei, la Parchet şi la serviciile de informaţii, pentru a transmite acest mesaj. Într-o primă fază, încercăm să recuperăm enorme sume de bani ce au alimentat un sistem mafiot. Acest capitol al acţiunii mele priveşte ceea ce s-a petrecut deja în România. Preocuparea mea majoră este de a veghea ca actualul guvern să rămână integru. Ansamblul structurilor de stat trebuie să evite - cu orice preţ - repetarea practicilor precedentului regim. Dacă vom reuşi să convingem mediile de afaceri că acest guvern este diferit, sunt sigur că România va deveni - foarte rapid - credibilă. Nu este vorba de o operaţiune de relaţii publice. Investitorii români şi străini vor fi cei care vor decide, ei înşişi, dacă am reuşit să eradicăm corupţia de nivel înalt.

Bună seara. Aşa e, şi a treia oară în ultimii 5 ani. Da, dar cred că nu declanşăm una în seara asta după dialogul nostru. Nu, este o vizită oficială pe care o fac în SUA la invitaţia preşedintelui George Bush în contextul necesităţii stabilirii unor priorităţi de colaborare în perioada imediat următoare, dar şi pe termen mediu şi lung. V-aş spune că este un program extrem de dens, vizita mea în SUA este exact 48 de ore, plus 20 de ore dus-întors cu avionul, şi vizez câteva clarificări pe baza cărora să putem construi împreună mai departe. V-aş spune că întâlnirea cu preşedintele Bush are trei subiecte majore: cooperarea la Marea Neagră, al doilea subiect este situaţia din Balcanii de Vest spaţiul fost iugoslav şi propunerile româneşti de soluţionare a conflictelor din această zonă şi cel de-al treilea subiect, cooperarea economică a marilor firme, marilor companii din SUA cu România. Eu apreciez că deschiderea uşilor către România s-a produs în primul rând din interes pentru România. România a devenit extrem de interesantă prin perspectiva a ceea ce se creează la Marea Neagră. Au avut loc nişte evenimente, o schimbare de regim extrem de dramatică, am putea spune, în Georgia, şi mai dramatică în Ucraina, şi iată Moldova, câştigarea alegerilor de către un partid comunist pro-european, cel puţin din declaraţii în ultimile 6 luni, şi extrem de rigid, extrem de abrupt în relaţiile cu Moscova. Pe acest fond şi adăugând realitatea că la Marea Neagră sunt trei state membre NATO - Turcia, Bulgaria, România - este clar că Marea Neagră poate deveni o zonă de mare interes pentru evoluţii pozitive ale democraţiei. În al doilea rând, şi aici până la urmă nu are sens să fim extrem de modeşti, este clar că am fost cunoscut ca un politician extrem de tranşant şi există un interes pentru o clarificare a politicii externe a României. Am simţit în toate discuţiile interesul pentru deciziile de politică externă ale României; având în vedere evoluţiile de la Marea Neagră şi din Balcanii de Vest, pentru toată lumea o politică puternică sau, aş spune, o politică agresivă - dar nu vreau să fie interpretat o politică cu avioane Mig 21. O politică agresivă în zonă a celei mai mari ţări a zonei, până la urmă, este extrem de interesantă şi poate deveni importantă pentru democratizarea zonei. Domnule Boda, indiscutabil, da, şi uitaţi-vă la liderii mari ai lumii. Vladimir Putin nu este un preşedinte, un politician cu care să faci cinci întâlniri ca să ajungi la o concluzie, lucrurile se 
spun în 30 de minute şi ori se dau răspunsuri ori se ia notă de ele şi se vine cu un răspuns. Uitaţi-vă la George Bush, nu este un politician care să piardă foarte multă vreme în diplomaţie, ci spune exact ce are de spus, uitaţi-vă la Berlusconi, uitaţi-vă la Schroeder - apropo de asta o să fac o glumă. A fost consiliul NATO unde erau toţi preşedinţii de stat; mă uitam pur şi simplu cu plăcere la faptul că era neconvenţională, la faptul că au fost şefi de stat care discutând au băgat pâinea în farfurie, în sos şi pe urmă în gură, iar grija mare pe care o aveau foarte mulţi analişti în România era dacă Băsescu ştie să mănânce cu vreo 15 tacâmuri. Răspuns la întrebarea dvs.: politica la cel mai înalt nivel s-a pragmatizat, timpul este cel care nu mai lasă loc acelor construcţii diplomatice lungi şi cu rostiri cu două-trei înţelesuri, rămânând să vedem ce înţelege fiecare, să se mai întâlnească o dată să vadă ce variantă iau. Şefii de stat, în ziua de astăzi, au responsabilităţi uriaşe pentru pacea, liniştea, securitatea naţiunilor lor, se întâlnesc şi în timp scurt pun problemele, le discută, decid şi se întorc acasă. Vă rog. Nu sunt excluse. Viteza, presiunea sub care se lucrează generează uneori erori în declaraţii, care se corectează. Categoric da, şi vă pot spune că printr-o coincidenţă mâine, în Senat, în Senatul SUA, se prezintă un document de strategie, în care Marea Neagră are locul ei. Este o coincidenţă. Eu voi ajunge la câteva ore după ce se consumă dezbaterea documentului 
de strategie, dar ceea ce se întâmplă mâine în Senatul SUA probează că nu am greşit în analizele din campania electorală, când am intuit importanţa pe care urmează să o joace Marea Neagră pe flancul oriental al Alianţei şi al UE. Extrem de dur. Unul din sensuri. Da. Exact. Spre exemplu, limitându-ne la sensul 'acţiune preventivă împreună cu aliaţii', constatăm realitatea de acum din Irak. România este într-o astfel de acţiune, care nu se încadrează în actuala strategie de securitate naţională, nu o să găsim astfel de deschideri în strategia aprobată în 2001, iar eu am considerat că trebuie să corectăm, să venim cu strategia de securitate naţională în realitatea a ceea ce facem. Soldaţii români nu sunt cu flori în Irak, au armament, au muniţie, se apără. Sigur. Toate riscurile, chiar dacă nu au misiuni de primă linie, patrulează, păzesc, însoţesc, reacţionează. Deci România, îmi permiteţi să folosesc un termen extrem de dur, dar cred că uneori ne trebuie astfel de termeni, alături de aliaţi, România este în Irak într-o situaţie de ocupaţie a unui alt stat. Avem trupe, suntem reacţionari, suntem în această realitate. Suntem trupe de ocupaţie, alături de aliaţii noştri în Irak. Or, nicăieri în strategiile noastre de securitate naţională, o astfel de acţiune nu este prevăzută şi mi s-a părut corect să venim în realitatea a ceea ce face România acum. În altă ordine de idei, acţiune preventivă în exterior, să ştiţi că acceptă şi statele UE cu acceptul ONU. România putea să aibă o altă opţiune, să spună: domnule, ONU, ne-ONU, eu am armata mea, nu poate fi folosită decât pe teritoriul naţional, şi atunci nu mă duc în acţiuni preventive, chiar fie ele aprobate de ONU. În Afganistan, suntem acum, într-o acţiune aprobată de ONU, dar ne aflăm cu trupe acolo. Or, acest lucru trebuie ştiut şi noi trebuie să conştientizăm acest lucru, alternativa la o astfel de politică, în faţa căreia dacă suntem cinstiţi, nici nu putem da înapoi, suntem membri ai unei structuri cum este NATO, vom deveni membri cu drepturi depline în UE şi acţiunea preventivă în afara frontierelor este oricând posibilă. Sigur, aici ne întâlnim cu cele două teorii, teoria europeană: nu ieşim în afara frontierelor noastre decât cu acordul ONU sau teoria americană, cu sau fără acordul ONU, dacă am probleme de securitate naţională nu mai discut şi nu mai aştept nici un acord. După 11 septembrie, când americanii loviţi în inima Americii şi în simbolurile lor au acţionat în această manieră. Dar, ca să clarificăm 
lucrurile, în Iugoslavia, NATO, cu toate statele membre ale UE, au intervenit fără acord ONU. Atunci când în NATO au ajuns la concluzia că intervenţia este necesară. Nu discutăm motivele. Deci, iată că avem o paletă largă de situaţii pentru care strategia noastră trebuie armonizată la o astfel de acţiune, pentru că România nu mai este singură, este în alianţe, într-o modalitate sau alta va trebui să aibă posibilitatea să acţioneze împreună cu aliaţii, în condiţiile care vor fi stabilite internaţional, în afara frontierelor. Alternativa la acest lucru este o politică reactivă, adică le spunem aliaţilor noştri: noi nu ieşim cu armata din frontiere, nu vrem să ne vină vreun coşciug acasă de pe vreun front din lumea asta şi în condiţiile astea stăm şi ne limităm la a ne apăra teritoriul naţional. Acest comportament are riscuri, riscul de a ţi se spune atunci când ai nevoie, ne pare rău, nici noi nu ieşim din frontierele noastre naţionale. Al doilea risc este că în loc să primeşti coşciuge din acţiuni militare din exterior, aduni coşciuge ca în Spania. De acasă. Am folosit acest termen pentru că mi se pare corect să discutăm alternativele, pentru că atunci când discutăm de terorism, terorismul nu prea îşi alege ţintele, terorismul loveşte oriunde este democraţie şi ori de câte ori poate. Corect. Aşa este. Aici, eu am, ştiu, atribuţiunile preşedintelui, până la urmă, el este ultima instanţă în probleme de securitate naţională, trage concluzia şi acolo s-a închis subiectul, pentru 
că este constituţional responsabil de securitatea naţională. Mie mi se pare extrem de corect ca o temă de asemenea importanţă, şi vă pot spune că am făcut-o absolut deliberat, să fie lansată în dezbatere ziariştilor simultan, dezbaterea publică se face cu ziarişti, cu analişti, cu oameni de presă, cu oameni simpli care participă şi îşi exprimă punctele de vedere, vă pot spune că sunt cel puţin 6 mii de mesaje venite după lansarea celor 5 elemente de ameninţare la adresa securităţii naţionale, după lansarea publică la Cotroceni sunt cel puţin 6 mii de mesaje de la oameni din toată ţara, ceea ce este extraordinar, şi mi se pare corect ca problema să fie lansată în dezbatere, acolo unde este sediul problemei, la CSAT, după care, după o perioadă de dezbatere, se iese cu materialul care se propune parlamentului şi trebuie lăsat şi el în dezbatere publică, de data aceasta cu foarte multe detalii şi cu o linie absolut precisă. În momentul de faţă, eu nu vă pot spune care va fi soluţia CSAT, să avem o politică anticipativă sau una reactivă, va fi subiect de dezbatere peste 30 de zile. Aşa a şi fost anunţat. Discută. [Deci pentru populaţia românească] este nouă. Aşa este. Domnule Boda, o să vă spun un lucru care vă confirmă ceea ce spuneţi. Dacă luăm comunicatul, după ce în comunicat a fost fraza pe care aţi amintit-o, că se propune o politică proactivă alături de aliaţi, veţi vedea că în continuare este precizat foarte clar. Punctul de vedere al preşedintelui României este că trebuie să avem o politică proactivă, deci eu am exprimat un punct de vedere, cunoscând foarte bine care sunt evoluţiile anticipate pentru anii următori. România dacă ar lua acum o decizie, să spunem, eu voi avea o politică reactivă. Aştept întâi să-mi apară o bombă în metrou, după care să vedem ce facem. Or, acum se face un efort formidabil de concentrare a capacităţilor de intelligence ale tuturor ţărilor civilizate pentru a se putea preveni acţiuni de tip terorist pe teritoriile naţionale. Suntem în Afganistan, suntem în Kosovo, suntem în Irak. Să tragem concluziile. Să ne ducem la parlament. Domnule Boda, dacă îmi permiteţi, eu cred că aici suntem într-o situaţie... Eu am mai deschis o dezbatere, în afara de aceasta, şi vă rog să mă credeţi că îmi este greu înainte de a lua decizia să... Îmi dau seama care este impactul. Am mai deschis o dezbatere, costurile integrării. Deci sunt teme... Care fac parte chiar din realităţile noastre şi ele au fost considerate nişte tabuuri. Eu aş vrea să fiu 
preşedintele unei populaţii conştiente de misiunile, sarcinile, dificultăţile, pe care ni le asumăm sau nu le-am asumat şi când am devenit membri NATO şi când am spus că vrem în UE, deci o naţiune care este informată se poate solidariza cu toată forţa ei în jurul unor obiective. O naţiune păcălită căreia îi spui, 'stai, uitaţi-vă la ceas, mai avem 630 de zile până devenim membri în UE, şi o să curgă lapte şi miere', va fi dezamăgită profund. Eu i-aş spune acestei abordări transparenţă în guvernare. Dar nici eu nu sunt. Da, 'proasta guvernare'. Al strategiei de securitate naţională... Suspiciune şi întrebare. Aşa este. Deci, o proastă guvernare periclitează securitatea naţională a României. Ce înseamnă ea? O proastă guvernare înseamnă o corupţie excesivă care afectează structurile statului până la vârf: guvern, preşedinţie, Curte Supremă de Justiţie, instiuţii afectate de corupţie. Ce înseamnă proastă guvernare? O justiţie care nu funcţionează. Ce mai înseamnă proastă guvernare ca ameninţare la adresa securităţii naţionale? Incapacitatea guvernului de a garanta trai decent pentru largi categorii sociale, spre exemplu, pensionarii. Dacă am mări preţurile la energie fără să mărim pensiile şi fără să reaşezăm pensiile, am pune 6 milioane de români în afara dreptului de a trăi decent, pentru că le-am luat şi energie electrică şi încălzire şi tot ce vrei. Exact. Proastă guvernare înseamnă să nu funcţioneze instituţiile statului într-un cuvânt, or acestea toate ar ameninţa fundamental 
securitatea naţională. Imaginaţi-vă o corupţie mai solidă decât cea de acum, consolidată, care drenează tot mai mult din resurse... Nu. Acum nu... care drenează tot mai mult din resurse în buzunarele clientelei politice, imaginaţi-vă că nu creşti pensiile o dată cu creşterile de preţuri la energie şi la toate utilităţile şi atunci produci nişte fracturi sociale care pot duce la revoltă, la destabilizarea unui regim. Or, proasta guvernare este o ameninţare la securitatea naţională, nu are nicidecum ca ţintă demiterea guvernului pentru că preşedintele nu poate revoca guvernul, numai parlamentul poate s-o facă. Deci, preşedintele poate să constate proasta guvernare, se duce în faţa parlamentului şi o prezintă. Ce decizie ia parlamentul este problema lui. Introduce o moţiune de cenzură, întreprinde acte de revocare a întregului guvern sau nu, este problema parlamentului, dar preşedintele are obligaţia să vegheze la modul cum se guvernează, iar eu m-am angajat la acest lucru din campanie. Nu este o noutate. M-am declarat din campanie un preşedinte care va fi activ. Cum, spre exemplu, proastă guvernare, dacă am discutat zilele trecute cu Banca Mondială, cu BERD-ul, necesitatea de a trece la investiţii masive în întreprinderi mici şi mijlocii în mediul rural, pentru că altfel decuplăm mediul rural de evoluţia pozitivă a societăţii româneşti, asta ar însemna o fractură gravă în societate, care în 4-5-6 ani ar avea efecte teribile. Or, vreau să prevenim proasta guvernare şi este bine ca toate structurile statului, inclusiv guvernul, şi aici aş vrea să fac o precizare. Toată lumea vede CSAT-ul ca fiind instrumentul preşedintelui; păi, vicepreşedintele CSAT-ului este primul ministru al României, deci, aici nu discutăm de ceva ce se face în spatele primului ministru, ci se face de preşedinte împreună cu primul ministru... Împreună cu vreo 12 alţi miniştri, cu şefii serviciilor de informaţii, deci cu structuri absolut responsabile de ceea ce se întâmplă în România, nu se discută nimic în spatele primului ministru şi al miniştrilor. Acolo e ministrul de finanţe, acolo e ministrul justiţiei, acolo e ministrul industriilor, acolo e ministrul transporturilor, deci, este jumătate din guvern acolo. N-am fost, nu înseamnă că nu mi-am propus să mă duc, am considerat că pentru moment guvernul are obligaţia să dea prioritate angajamentelor din programul cu care a câştigat alegerile. Vă pot spune că am insatisfacţiile mele şi nu am nici o reţinere să le fac publice, spre exemplu ne-am 
angajat la reducerea fiscalităţii, dar în acelaşi timp am spus că vom introduce legislaţie care face din evaziunea fiscală act criminal; nici până acum proiectul legii nu este pe masa guvernului să plece spre parlament. Ne-am angajat că vom scoate - în campanie - că vom anula din toate ordonanţele şi legile fiscale acele articole care spun: 'cu excepţie la neplata obligaţiilor faţă de stat dacă o aprobă Ministerul de Finanţe sau guvernul'. Aşa ceva nu are voie să mai existe. Până acum trebuia să fie emisă o ordonanţă de urgenţă sau un proiect de lege în care luate toate cele 50 de legi care vizează fiscalitatea şi anulate toate articolele din lege care dădeau dreptul la un moment dat să se producă aşa ceva. Este un tip de insatisfacţie pe care îl am şi deja luna de miere a trecut, am obligaţia... Da, adică am obligaţia ca... pentru că cea dintre presă şi mine a trecut de mult, n-am avut-o, ceea ce nu mă face să fiu supărat, ci pur şi simplu îmi creează o stare de veghe continuă care mă ajută. Deci, sunt lucruri simple care trebuia făcute până la această oră. Eu sper că se vor face. De ce mă îngrijorează faptul că nu s-au anulat acele articole din tot pachetul de legi fiscale? Mă îngrijorează pentru că acum sunt 43.000 de societăţi care au conturile blocate pentru neplata datoriilor şi Ministerul de Finanţe a început să le scoată direct din cont bani. Sigur, acest tip de acţiune care a fost simultan declanşată de ANAF, de Ministerul de Finanţe şi de AVAS este o acţiune care 
a generat presiuni din toate părţile, la o societate sau la alta, s-o mai lăsăm că nu ştiu ce i se întâmplă patronului, nu ştiu ce se întâmplă muncitorilor, or există pericolul să fie tentaţia 'hai să avem o înţelegere pentru firma x' Nouă. Deci, dl Boda, marea bătălie este... nu mai este cu clientela PSD-ului, vă rog să.... o spun public pentru că ea a fost decuplată de la bugetul de stat; marea mea grijă acum este să nu apară o nouă clientelă. Sigur, am luat notă cu multă plăcere, satisfacţie, de declaraţia ministrului de finanţe care are toată susţinerea mea... Are toată susţinerea mea în această abordare în care a spus: 'nimeni nu va avea şanse, nu interveniţi că nu sunt şanse'. Dar dacă la ora asta nu mai aveam în lege acele articole cu excepţii? Nu eram liniştiţi toţi, iar el nu avea presiuni? Eficientă. Aşa este. Da, aşa este. Mărturisesc că nu, dar vă asigur că atunci când voi aprecia ca fiind necesară o astfel de întâlnire, nu voi ezita să-l invit pe preşedintele Senatului, pe domnul Văcăroiu, pe preşedintele Camerei Deputaţilor, alături de primul ministru să avem o discuţie în patru. Că îmi place sau nu-mi place că Alianţa nu are preşedinţii celor două camere, este una, iar relaţia instituţională este alta şi aici cred că nici unul dintre noi nu-şi pune problema necooperării pe relaţia instituţională. Relaţia politică este una, cea instituţională este alta. Din acest punct de vedere vă asigur că... O lăsăm şi pe aia deoparte. Relaţiile personale, politice se lasă deoparte, când lucrează instituţiile. Vă asigur însă că în momentul de faţă am o consultare săptămânală cu primul ministru, ne informăm reciproc, eu îl informez în mod deosebit pe evoluţiile de politică externă, pe problematica de reformare a serviciilor de informaţii, pe problematica ce ţine de necesitatea de a face instituţiile să lucreze, atât cele care ţin de preşedinte, cât şi cele care ţin de guvern, pe relaţia cu Uniunea Europeană care rămâne una prioritară, dar este foarte adevărat transformată în proporţie de 90% în problemă de politică internă, pentru că suntem la momentul la care trebuie să facem..., deci am consultări cu executivul, vă pot spune că transmit foarte multe informaţii miniştrilor, în mod deosebit cele legate de corupţie, care vin pe canale ale serviciilor de informaţii şi sunt destinate strict preşedintelui, nu le ţin, informaţiile, ca să fac jocuri cu ele, le transfer celor care pot lua măsuri imediat. Toate au avut rădăcina în campania electorală, pentru că eu am 
transferat pe urmă în realitate campania. Cu precizarea că ar trebui să fiu în acord cu premierul pentru o astfel de posibilitate, pentru că preşedintele poate să forţeze o astfel de decizie numai la desemnarea primului guvern. Şi atunci limitat. Da. Am auzit, da. Un mecanism democratic, constituţional. Eu, ca preşedinte, observ o fragilitate a majorităţii - şi ştim cu toţii că avem o majoritate fragilă, la limită, şi care poate să dispară în momentele dificile. Guvernul României are de luat nişte măsuri extrem de serioase, ca un decont, dacă vreţi, la ceea ce nu s-a făcut în ultimii 15 ani, fie că vorbim de zero subvenţii în minerit, până la 1 ianuarie 2007, fie că vorbim de creşterea cu circa 70-80% a preţurilor la energie electrică, gaze, energie termică, până la 1 ianuarie 2007, fie că vorbim de restructurarea siderurgiei, care va implica o creştere a şomajului; sigur, toate aceste măsuri au un singur obiectiv: să facă România performantă la momentul 1 ianuarie 2007. La nivelul cerut pentru 1 ianuarie 2007 şi, spre exemplu, să aducă resursa care acum este subvenţie la minerit, subvenţie sau pierderi în siderurgie, să o aducă, să o distribuie către societate. Aceste măsuri riscă să genereze nemulţumiri sociale, or acest tip de măsuri şi le poate asuma un guvern care are o susţinere consistentă în parlament, şi nu am dreptul ca preşedinte să nu-mi pun întrebarea: în ce măsură la momentul în care se intră în aceste măsuri care recuperează perioada din ultimii 15 ani când n-am 
făcut ce trebuia să facem, în ce măsură toţi cei patru aliaţi din guvernare vor rămâne solidari? Dacă vrea el. Nu. Da. Traian Băsescu: Nu am spus nimic. Da, din acest punct de vedere voi uza de drepturile constituţionale... Îmi acordă, din acest punct de vedere, îmi acordă posibilităţi maxime, dar, sigur, va trebui să evaluez care este efectul. Este clar, neexistând un partid cu 51% desemnarea primului ministru este problema strictă a preşedintelui, iar procesul de formare a majorităţii nu este că se strâng 5 partide şi spun 'noi suntem o nouă majoritate', procesul legal este: se desemnează prim-ministrul, din acest punct de vedere... Din acest punct de vedere este foarte greu să-i impui preşedintelui ceva ce nu vrea, ce nu acceptă. În Italia, în Franţa... De a avea majoritatea... Şi n-a reuşit. Sigur că da. De ce credeţi că dl Stolojan nu poate fi? Dl Stolojan s-a refăcut, Alianţa are oricând un portdrapel... Are un excelent portdrapel. Un element pe care eu îl am în vedere când vorbesc de anticipate, dle Boda, nu vorbesc în orice condiţii - Alianţa are în momentul de faţă un asset excelent. Dar nu pierdeţi din vedere, dle Boda, că un astfel de gest nu este dacă, spre exemplu - şi dau o situaţie teoretică - ajungem prim-ministru şi preşedinte la concluzia că este oportun să organizăm alegeri anticipate - se intră în nişte proceduri greoaie care poate reuşesc - şi se trece la anticipate, pe o campanie scurtă, populaţiei va trebui să i se explice de ce şi ea va judeca dacă au avut dreptate politicienii care au decis alegeri anticipate sau nu. Pentru că aici nu este vorba de alegeri anticipate de dragul conservării puterii, ci eventuala nevoie de alegeri anticipate pentru a putea să-ţi atingi obiectivul 1 ianuarie 2007. Dumneavoastră ce credeţi, dacă, spre exemplu, în parlament trebuie să mergem cu o legislaţie acum care să ajusteze legislaţia din domeniul justiţiei - este în plină evaluare toată problematica justiţiei acum şi în urma concluziilor va trebui să aducem nişte ajustări, cu firmă de consultanţă acceptată, cerută de Comisia Europeană. Dacă te duci cu aceste legi şi constaţi că nu-ţi trec prin parlament, ai obligaţia să explici electoratului 'oameni buni, avem de făcut aceste legi pentru că sunt condiţii în cele 11, dar nu mai avem majoritatea în parlament, pentru că unul din aliaţi s-a răzgândit', credeţi că populaţia va rămâne inertă la o astfel de explicaţie? Eu sunt convins că populaţia va reacţiona pozitiv. Eu aş vrea să treacă toate legile. Vă 
mai pot spune că nu este nevoie de foarte multe legi în această perioadă. România are legislaţia de care are nevoie pentru integrare, dar probabil un număr cert de legi vor trebui trimise de către guvern către parlament. Trebuie să ne obişnuim. Limită. Dacă vor fi... Trebuie luate... Da. Este lucrul de care deocamdată România nu are nevoie. Ea trebuie să fie guvernată de un guvern puternic, cu o susţinere puternică, asta este convingerea mea. Am văzut coabitarea la Primărie unde în micro s-a produs o coabitare. Nu avem cultura coabitării încă. Sigur, dar nu... Aşa este. Eu cred că şi aici este o artă până la urmă, să-ţi asumi responsabilitatea declanşării unor alegeri anticipate, da?... Care în orice caz, ca responsabilitate legală, va sta în primul rând pe umerii premierului şi nu pe ai preşedintelui, şi să nu ai flerul să le declanşezi la momentul la care poţi obţine mai mult, ar fi o mare eroare. Eu vă pot da un exemplu care avea însă cu totul o altă ţintă - conservarea puterii. Acum doi ani, când Năstase spunea acum anticipate... Da, şi când am văzut opoziţia domnului Iliescu am spus - Doamne, ce bine a făcut preşedintele Iliescu, pentru că... Nu am nici o înţelegere, dar opoziţia preşedintelui Iliescu a făcut un mare serviciu opoziţiei care nici măcar nu era aşezată sub formă de alianţă. Deci, atunci a fost o eroare politică. Exact. Dar obiectivul atunci era conservarea puterii, acum obiectivul este exercitarea puterii. Sigur că da, pentru că discutăm de politică. Dle Boda, 
când am spus "Să trăiţi bine" să ştiţi că nu mă gândeam la mine. Nu eram eu cel mai oropsit din ţara asta şi discutăm de o naţiune. Sigur, acum este o formidabilă campanie pe creşterile de preţuri, care nu au crescut încă. Deci, suntem în discuţii. Da. S-au anunţat. Nu s-a mai întâmplat ca până acum, dimineaţă aflai că s-a dublat preţul biletului la tren, când te duceai la gară. Acum guvernul are o politică de informare corectă a populaţiei. În momentul de faţă, deci acum când discutăm, creşterea medie de venit de la 1 ianuarie este de 50 de euro pe fiecare salariat. Deci asta este situaţia... Nu, acum. Salariul mediu a crescut cu 50 de euro. Da. Haideţi să nu fim foarte pesimişti; eu trag semnale de alarmă pentru costurile integrării în primul rând în ceea ce priveşte segmentele sociale care vor fi lovite - minerii, siderurgiştii, care vor fi afectaţi de angajamentele asumate în procesul de negociere - şi nu spun de modul cum a negociat PSD, ci vorbesc de Guvernul României. Şi-a asumat aceste... Şi acoperă toată perioada, pentru că... deci, în momentul de faţă, veniturile populaţiei în medie sunt mai mari cu 50 de euro pe lună, venitul mediu, decât până la 31 decembrie. Vă asigur că se vizează ca o dată cu creşterea preţurilor la energie să crească şi veniturile în afară de acele societăţi nerestructurate care primesc subvenţii de la bugetul de stat şi care vor să crească şi salariile. Acolo nu vor putea decât în medie cu 4%. Dar în rest vom avea creşteri salariale care vor permite în fiecare an un trai mai bun decât cu un an în urmă. Când vom ajunge să trăim într-adevăr bine toţi... Important este să nu ne oprim, să avem o creştere continuă. Iar pe mine cel mai tare mă frământă din expresia "Să trăiţi bine", şi v-o spun cu toată sinceritatea, mediul rural, pentru că mulţi ar spune 'de ce nu tinerii?' Vă rog. Aşa este. Da. V-aş spune, poate o să-mi spuneţi 'excludeţi tinerii'. Nu este adevărat. Tinerii au acum, chiar dacă salariile, să spunem, în administraţia publică, în societăţi, pentru un tânăr proaspăt absolvent de facultate, spre exemplu, e încă mic, dar prin noile reglementări introduse în ceea ce priveşte impozitul pe venit 16%, orice tânăr poate să-şi ia un al doilea job, un al doilea serviciu... Găseşte el, în Bucureşti, în oraşe, se găseşte posibilitatea să ai încă un job parţial. Aşa este. Problema care s-a pus a fost echilibrul veniturilor între puterile din stat. Administraţia rămăsese în urmă cu veniturile în raport cu puterea judecătorească 
şi riscam ca mai devreme sau mai târziu să ajungem în aceeaşi situaţie în care am ajuns cu pensiile acum. Deci s-a urmărit echilibrarea cu puterea judecătorească. Nu ştiu dacă a fost cel mai potrivit moment să se facă acest echilibru. De gen piscină. Bun, acum mie îmi este greu să mă bag peste parlament, să spun 'faceţi asta'... Aşa este, sunt absolut de acord cu dvs. Da. La întâlnirea cu comunitatea oamenilor de afaceri. Indiscutabil, domnule Boda. Deci, aici problema este - şi scuzaţi-mi expresia că vorbesc poate în termeni care nu sunt cei mai potriviţi - de o societate performantă sau nu, indiferent dacă intrăm sau nu în Uniunea Europeană. România tot participă la schimbul de valori, la schimbul de mărfuri, la schimbul de servicii, internaţional; dacă nu ai performanţă, dacă ele nu sunt la nivelul mediu al calităţii cerute în Uniunea Europeană, nu ai cui să le prestezi, că nu ţi le cumpără nimeni, nici mărfurile, nici serviciile. Deci, 1 ianuarie 2007, din punct de vedere al performanţei ţării, care înseamnă performanţă economică, performanţă financiar-bancară şi performanţă socială, trebuie să fie la un nivel la care, o dată cu deschiderea completă a graniţelor, să poată să facă faţă concurenţei din Uniunea Europeană. Categoric. Aşa este. Toate segmentele societăţii trebuie să fie performante. Eu o să spun un lucru..., e aproape o axiomă să spui producţia de maşini - şi iată, ca aici intrăm, cu Dacia Logan - producţia de maşini, de autoturisme trebuie să fie la un nivel 
la care să fie vandabilă pe piaţa Uniunii Europene. Am rezolvat-o cu Piteştiul. Mare întrebare: ce facem cu Craiova? Craiova nu poate prelua şocul integrării, uzinele din Craiova. Ar trebui să găsim o soluţie în doi ani, pentru că altfel se închide, şi nu o spun cu răutate, dar vreau să ieşim din euforia integrării pe care o face guvernul; nu guvernul face integrarea, ci toată structura, toată societatea românească e antrenată... Nu doar guvernul, ci toată societatea românească. Sau, cine i-a spus omului din mediul rural că în conformitate cu cele negociate la capitolul "Agricultură" , începând cu 2009, ţăranul nu mai are voie să pună mâna pe ţâţa vacii şi că va trebui să existe un sistem de mulgere electronică... Deci, e o realitate a negocierilor noastre şi asta înseamnă costuri formidabile. Sigur că da. Categoric. Avantajul cel mare va fi, în primul rând, mobilitatea forţei de muncă. Va putea orice român să lucreze oriunde, la cel mai bun salariu, dacă la el acasă nu... Dacă va fi competent. Va putea să lucreze oriunde, va fi liber să muncească în Uniunea Europeană. Un alt mare avantaj: vor creşte salariile, vor creşte veniturile populaţiei ca pârghie de stimulare a consumului. Orice stat - acum stăm în limitele inflaţioniste, să scădem an de an inflaţia, în aşa fel încât la momentul 1 ianuarie 2007 să putem fi în acea marjă de 2,5-3,5 la sută, inflaţie maximă admisă în Uniunea Europeană. Asta va însemna o stabilizare consistentă şi se va putea merge pe mărirea salariilor; acum, principala pârghie de dezinflaţie este exact menţinerea salariilor la un nivel scăzut. Indiscutabil. Vă rog. Nu. Domnule Boda, ori de câte ori voi fi invitat, voi veni cu multă plăcere, pentru că îmi dau seama că este singura şansă de a comunica la nivel naţional, în mod real. Vă asigur că ştim ce trebuie făcut pentru ca România să devină membră a Uniunii Europene la 1 ianuarie 2007, aş spune fiecărui român că este nevoie ca în aceşti doi ani să existe o solidaritate a naţiunii noastre pentru a ne atinge obiectivul, şi vă garantez că este un loc pe care nu ni-l pune nimeni sub semnul întrebării. Şi cei care astăzi ne critică, din Europa de Vest, fie ei parlamentari sau oameni din executiv, ştiu că locul României este în Uniunea Europeană. Mulţumesc mult.

Bună seara, bine v-am regăsit pe dumneavoastră, ascultătorii dumneavoastră, pe care i-am mai întâlnit înainte de alegeri. Cred că în politică trebuie să câştigăm mai mult decât în fotbal şi în tenis. Da. Nu. Este o vizită extrem de importantă care, în opinia mea, urmează să stabilească nişte puncte foarte clare care ţin de securitatea naţională a României. Din acest motiv mi s-a părut important să o fac la început de mandat, pentru că România nu îşi poate permite să bâjbâie în probleme de securitate naţională, şi chiar aş deschide o paranteză - îi văd pe foarte mulţi dintre analiştii români agitaţi pe chestiunea că preşedintele se ocupă de securitatea naţională, uitând să citească în Constituţie că este principalul atribut al preşedintelui României: securitatea naţională. Domnule Hurezeanu, eu nu sunt un politician începător, iar atunci când am vorbit de un parteneriat strategic consolidat cu Statele Unite ştiam că în partea cealaltă primesc un răspuns pozitiv. Atunci când am vorbit de importanţa Mării Negre, nu am făcut-o pentru că am stat eu acasă şi neapărat mi-a venit o idee genială. Înainte de a o lansa public, m-am consultat cu potenţiali aliaţi, am testat interesul pentru această zonă. Deci, mă aştept la ce trebuie să se întâmple, la o confirmare a interesului Statelor Unite pentru zona Mării Negre şi, implicit, pentru România. În primul rând este un succes al Moldovei, plecând de la premisa că alegerile pe fondul lor au fost considerate corecte, procesul de derulare a alegerilor în cele 12 ore cât au durat. Este un punct câştigat de Moldova, în primul rând. Sigur că da, faptul că a câştigat un partid care vorbeşte - fie el şi Partidul Comunist - dar care vorbeşte, de cel puţin şase luni, insistent, de soluţie europeană pentru Moldova, este un succes, cred eu, cu condiţia ca preşedintele Voronin să-şi menţină abordarea şi după ce a câştigat alegerile; şi eu sper că şi-o va menţine. Emil Nu, la Berlin merg pe 20-21, întâlniri cu preşedintele şi cu cancelarul Schroeder... Nu. Vă pot spune din ce motiv s-a amânat vizita preconizată în această primăvară la Paris: nu s-a putut suprapune prezenţa în ţara şi disponibilitatea de timp a preşedintelui Chirac şi a premierului Raffarin şi mi s-ar fi părut fără sens o vizită în care vedeam numai pe unul din cei doi. Nu, am întâlnire cu cele mai mari firme americane în a doua seară a prezenţei mele la Washington. Este şi Ford, este şi General Motors, şi General Electric, şi toate marile companii... Bechtel nu ştiu 
dacă este în listă. Din întâmplare, da. Francheţea. Ca să nu vă las să presupuneţi foarte mult. Este un om deschis şi un om cu care poţi, spre exemplu, să ajungi la o concluzie în discuţii, eu recunoscând interesele Federaţiei Ruse în spaţiul Mării Negre, dar, în acelaşi timp, şi el recunoscând interesele României în acelaşi spaţiu, ceea ce mi s-a părut extrem de important pentru un lider rus, extrem de important. Trebuie să vă spun că nu o vedem ca soluţie ideală, soluţia "Active Endeavour"... Da, dar cu extindere. În această toamnă ea se va derula şi în Marea Neagră, dar nu ni se pare cea mai bună soluţie. Nouă ni se pare o bună soluţie pentru controlul a ceea ce se întâmplă în Marea Neagră constituirea unei forţe militare pentru Marea Neagră, o forţă navală, de bună seamă, care să rămână sub comandă naţională şi să participe la acţiuni coordonate, dar cu navele sub comandă naţională. Şi, din acest punct de vedere, România are tot interesul să insiste, pentru că în momentul de faţă beneficiază de o fregată ultraechipată, urmând să sosească şi cea de-a doua fregată din Marea Britanie, în luna mai. Depinde la ce folosesc fregatele. Nu cred că... Nu cred că eu aş putea fi suspectat că nu ştiu să apreciez o navă. Am văzut fregata sosită deja, îmi place cum este echipată şi dotată şi, împreună cu fregata "Mărăşeşti" şi cu cea de-a treia fregată, vom avea o forţă navală, pe care trebuie să o şi utilizăm. De ce să nu o utilizăm într-un spaţiu de interes, în care să punem sub control 
traficul de armament, să punem sub control traficul de droguri, să punem sub control ceea ce se întâmplă acolo, inclusiv traficul de persoane peste Marea Neagră? Nu. Este clar că un conflict îngheţat, prin parametrii pe care se poate dezvolta la un moment dat, constituie un pericol potenţial tot timpul. Niciodată nu poţi să evaluezi ce se întâmplă când se dezgheaţă necontrolat un astfel de conflict. Din acest motiv, aş putea spune că susţin aproape agresiv nevoia clarificării situaţiei în Transnistria. A fost subiect abordat şi cu preşedintele Putin... Nu, dar nici un refuz, ceea ce mi s-a părut important, cu atât mai mult cu cât acest subiect nu fusese negociat pe agenda discuţiilor. E o promisiune de răspuns. Când preşedintele Putin va avea toate elementele, probabil că îl vom şi primi. În acelaşi timp, nu ne limităm strict la a solicita Rusiei implicarea României, avem atâţia prieteni cărora le solicităm acest lucru şi o putem face cu toată seriozitatea. Vă pot spune, în acelaşi timp, spre surprinderea multora dintre analiştii de politică externă, că un interes deosebit pentru zona Mării Negre manifestă Germania. Şi noi vom fi extrem de interesaţi să atragem şi Germania în soluţionarea problematicii Mării Negre. Vom fi bucuroşi dacă se alătură şi Franţa, dar, cert, ţările membre NATO de la Marea Neagră - Turcia, Bulgaria, România - trebuie să fie parte a acestui proces. Noi nu dorim să fim lideri regionali... Ştiţi că este o tradiţie... Da. Dar dorim implicare, să nu treacă lucrurile pe lângă noi, să le aflăm de la alţii, ci dorim să ţinem situaţiile dificile din Marea Neagră sub control. Nu. Aici discutăm de interes naţional. Eu m-am uitat, şi vă rog să mă credeţi, cu surprindere la reacţiile analiştilor de politică externă români; din modul cum scriu, eu lansând acest subiect, care e un subiect ce nu l-a inventat Băsescu, el exista, eu am avut curaj să-l spun, să-l pun şi pe tapetul opiniei publice româneşti, să spun: şi România trebuie să fie implicată, pentru că are interese - mă uit la cum sunt scrise editorialele, analizele, vezi din modul cum e scris pro-germanul sau filogermanul, vezi filofrancezul... Vezi pro-americanul, vezi pro... Nu, pro-rusul mai puţin... Pe cei care sunt pro Uniunea Europeană; vezi pro-unioniştii România-Moldova... Dar nu prea văd pro-românii. Da, adică cei care încearcă să aşeze această extindere a politicii noastre externe pe un nou palier - şi vă pot spune că nu-i numai unul, aştept să văd cum se vor manifesta când voi lansa 
şi cel de-al doilea palier de politică externă, extinsă faţă de ce am făcut până acum, NATO şi Uniunea Europeană, care sunt priorităţi zero ale politicii noastre. Nu. Aş spune că ele sunt priorităţi fundamentale. Marea Neagră şi Vest-Balcanii, în care România trebuie să se implice, sunt componente care ne dau greutate în interiorul Uniunii Europene şi al NATO. Metode, pe de o parte, pe de altă parte, sunt contribuţii. Una este o Românie care a venit şi ea în NATO şi nu contribuie cu nimic; şi alta este o Românie care este implicată la Marea Neagră, este implicată în democratizarea Moldovei, Ucrainei, Georgiei, în atragerea acestor ţări către Uniunea Europeană, o Românie care este implicată în combaterea traficului de droguri şi de armament de la Marea Neagră, o Românie care vrea să fie implicată şi trebuie să fie implicată în distribuirea resurselor energetice din bazinul caspic şi al Mării Negre. Este cu totul alta contribuţia şi altfel stai la masă reprezentând interesul naţional al României, având aceste componente aduse în spatele tău. Alta este când România va spune, aşa cum am început să o spunem acum. Soluţia noastră pentru Vest-Balcani nu este o soluţie de extragere a câte unei ţări, azi spunem: Are note bune Croaţia, să o extragem. În Kosovo avem o problemă, hai să ne uităm pe la Serbia-Muntenegru. Zona Vest-Balcani - şi este o teorie pe care am început să o susţinem cu foarte mare forţă - că pentru spaţiul ex-iugoslav trebuie dată o soluţie globală. Nu poţi să 
spui: Croaţia e premiantă, o extragem, şi lăsăm Serbia-Muntenegru. Bosnia-Herţegovina, Kosovo nu ne interesează, avem probleme; dar avem 20.000 de militari acolo, pentru că altfel se destramă toată pacea din zonă. Noi susţinem ideea că pentru zona Vest-Balcani trebuie dată o speranţă generalizată pentru tot spaţiul ex-iugoslav. Până când Belgradul nu va avea o speranţă de acces către Uniunea Europeană, nu va rezolva problemele. Sună ca un discurs de ţară influentă în zonă. Deocamdată, suntem cea mai mare ţară din zonă. Eu am obligaţia, pentru cei care nu ştiu, să-i atenţionez să afle. Da, avem resurse politice şi de diplomaţie în primul rând, şi deocamdată demonstrăm că avem şi capacitate de a contribui efectiv, cu trupe, şi în Afganistan, şi în Irak, şi în Kosovo, şi în Bosnia, şi în Somalia, oriunde a fost nevoie. Am o mare rugăminte. Vreţi să citiţi fraza din comunicat? O aveţi? Pentru că ea spune: „acţiune preventivă împreună cu aliaţii”. Păi suntem membri NATO. Deocamdată NATO a intervenit preventiv în fosta Iugoslavie. Eram ministru când au intervenit. Fără nici un aviz ONU. Nu ştiu, dar e o realitate. Aliaţi de-ai noştri... Nu aş vrea să dezvoltăm, iar acum suntem cu 20.000 de militari în Kosovo. Eu aş rămâne în realitatea pragmatică. Fără aviz ONU... Dar la momentul intervenţiei nu a existat nici un mandat ONU. NATO a intervenit în fosta Iugoslavie fără mandat, fără nimic. A vrut să-l obţină, nu l-a obţinut, a intervenit. În Irak a intervenit o alianţă, în timp ce în Europa punctele de vedere erau împărţite. Eu, personal, ca politician, consider că România nu mai are dreptul să facă tipul de joc pe care l-a făcut între SUA şi Uniunea Europeană. România trebuie să-şi definească doctrina de securitate naţională, să fie publică, iar aliaţii şi prietenii noştri, europeni şi americani, trebuie să ştie la ce să se aştepte de la România, deci să fie predictibilă. Aduceţi-vă aminte cât de penibil jucam între America şi Uniunea Europeană, unora le spuneam una, altora le spuneam alta, încercând, chipurile, să satisfacem cerinţele tuturor. Eu sunt convins că în momentul în care ne definim - să vă mai dau un element, spre exemplu în doctrina de securitate naţională aprobată în 2001, în timpul preşedintelui Iliescu, nu există posibilitatea intervenţiei de tipul aceleia din Irak. România nu este în Irak cu flori, este într-o alianţă care a intervenit fără aviz ONU, fără binecuvântare NATO, ci este o alianţă pur şi simplu, în care ţări aliate au intervenit în Irak. 
Vă rog să verificaţi strategia de securitate naţională şi veţi constata că nu este legitimă, din punct de vedere al acestei strategii, intervenţia în Irak. Ce fac eu... Deci eu o legalizez, pentru că, sigur, a aprobat Parlamentul intervenţia, dar fără să ţină cont de strategia de securitate naţională, care nu prevedea aşa ceva, deşi acelaşi parlament aprobase şi strategia de securitate naţională. Eu vreau să venim în realitate, în primul rând, şi în al doilea rând, am lansat în dezbatere publică şi în dezbaterea membrilor CSAT şi a analiştilor din spatele lor şi a serviciilor de informaţii care este soluţia românească. Nu. O temă dată, cu 5 ameninţări la adresa securităţii naţionale, aşa cum le-am apreciat la prima şedinţă, este dată spre analiză. Haideţi să rămânem în realitate. Până la urmă această şedinţă CSAT a fost fixată la o săptămână după ce am devenit preşedinte, ca dată, şi ca ordine de zi. Nu cred că trebuie legată neapărat cu vizita în SUA, deşi trebuie să vă spun că nu am nici un complex, nici în relaţiile cu SUA, nici în relaţiile cu Uniunea Europeană. Eu vreau ca România să fie un partener şi nu un supus al nimănui. România are interese naţionale, iar aceste interese naţionale trebuie să fie reprezentate în modul cum noi abordăm relaţiile cu prietenii noştri. Nu, nu are nici o legătură cu realitatea. Buna guvernare face parte din obligaţiile de securitate naţională a aproape tuturor ţărilor europene, iar bună guvernare înseamnă justiţie bună, bună guvernare înseamnă 
o administraţie eficientă, bună guvernare înseamnă instituţii necorupte... Toate astea duc la satisfacţia cetăţeanului până la urmă. Bună guvernare înseamnă să nu creezi falii sociale în societatea românească, să ai 6 milioane de pensionari care nu mai pot plăti factura la încălzire, spre exemplu. Orice altă abordare din acest punct de vedere ar fi o proastă guvernare, iar eu consider că buna guvernare este o condiţie obligatorie pentru securitatea naţională a unei ţări civilizate. Mă duc în faţa parlamentului şi informez parlamentul. Am dreptul şi obligaţia în acelaşi timp să mă adresez parlamentului cu constatări că este... avem o ameninţare la adresa securităţii naţionale. Nu. Faptul că vorbesc despre alegeri anticipate este o îngrijorare a mea, reprezintă o îngrijorare cu privire la unul din aliaţi, unul din cei patru, care oricând ar putea să facă să se piardă majoritatea într-un moment decisiv. Deci gândiţi-vă că acest guvern trebuie să crească preţul la energie cu 80% faţă de 1 ianuarie 2005 până la 1 ianuarie 2007. Energie înseamnă energie electrică, gaze, încălzire. Acest guvern trebuie să reducă siderurgia, ceea ce va însemna 5.500 de oameni disponibilizaţi. Acest guvern trebuie să aducă la zero subvenţiile în minerit, până la 1 ianuarie 2007 - cu excepţia cocsului, nici un fel de activitate de minerit nu mai poate fi subvenţionată. Or, îţi trebuie un guvern în care nu cumva să ai un partener care să spună: Ştii ceva, s-a îngroşat gluma, eu am plecat din guvern. Rolul meu constituţional este, dacă vreţi, exprimat pragmatic, ca 1 ianuarie 2007 să fie un termen valabil de intrare a României în Uniunea Europeană. Eu nu-mi pot permit, ca preşedinte, să accept riscul ratării acestui obiectiv. Din acest motiv, plecând de la această prioritate de maximă importanţă a guvernării României, eu nu-mi pot permite riscuri. Unii spun: Păi ce se întâmplă cu alegerile anticipate? Constituţia îmi dă dreptul să merg - şi legea electorală - până la o campanie de 15 zile. Cu un guvern în funcţiune organizezi anticipatele cu 15 zile perioadă de campanie, după care altfel stai cu 50% în parlament susţinere. Eu nu mă ocup, pentru că nici nu pot să le generez decât în bună înţelegere cu primul ministru, dar vreau să dau semnalul tot timpul că am în vedere, ca principal responsabil de atingerea obiectivului 1 ianuarie 2007, am în vedere şi această posibilitate. Nu cred. La mine, şi eu am fost membru în guvern, şi cu cât spunea mai tare vreun preşedinte că ar trebui să facem 
anticipate, cu atât nu dădeam mare atenţie chestiunii şi îmi făceam treaba cu maximă viteză. De altfel, uitaţi-vă şi la acest guvern. Eu anunţ că apreciez necesare alegeri anticipate, iar el, culmea, îşi vede de treabă. Nu, spre marea mea satisfacţie şi spre, aş spune, risipirea îngrijorărilor acelora care spun că o astfel de abordare fragilizează guvernul. Nu fragilizează nici un guvern o astfel de abordare, dar ar putea să îngrijoreze pe cei care se gândesc ce se întâmplă dacă sunt anticipate. Deocamdată, Alianţa nu are nici o problemă dacă sunt anticipate. Nici nu a existat lună de miere, trebuie să recunoaştem. Bun, nu văd o motivaţie a amânării intrării României în Uniunea Europeană. În modul cel mai sincer, chiar acum, analizând cum stăm vizavi de graficul pe care trebuia să-l realizăm până la sfârşitul lunii martie, constat că stăm excelent, suntem cu toate măsurile aplicate, ceea ce au constatat şi comisarul Olli Rehn, ceea ce constată şi parlamentari care... Acum, nu aş spune... Tentaţia mea a fost să nu reacţionăm la acest lucru, dar căpătase o asemenea dimensiune în presa românească, încât a trebuit să reacţionăm într-un fel sau altul. Eu consider că dacă ambele părţi sunt serioase - şi aici discutăm de un lucru negociat, încheiat şi aduceţi-vă aminte cât de acidă a fost presa numai că am îndrăznit în campanie să spun de redeschiderea unor capitole de negociere şi mă uit cât de înţelegătoare este cu un europarlamentar care îşi permite acum să spună: va trebui să 
redeschidem capitolele de negociere. De ce? Nu, dar eu, ca om de opoziţie, nu eram obligat să am îndoieli? Eram în opoziţie, reţineţi. Bun, de la obiectiv până la a fi preşedinte e cale lungă... Cert este că eu apreciez normal tipul acesta de reacţii. Uitaţi-vă şi în Parlamentul României, sunt mulţi parlamentari ai Alianţei care au câte un punct de vedere, foarte bine. Deci, nu ar trebui să ne deranjeze. Ne-am obişnuit să considerăm că un parlamentar, dacă spune ceva un europarlamentar, e un dezastru. Sigur că m-a deranjat amploarea care i s-a dat şi importanţa care i s-a dat aici, acasă, la noi, unei declaraţii care trebuia tratată ca declaraţia unui parlamentar şi cu asta, basta. Sunt departe de a fi şi un solitar şi un om imprevizibil. De Marea Neagră, dacă nu ne-o făceam noi un element de politică externă, cum va trebui să ne facem şi din Vest-Balcani, din spaţiul ex-iugoslav, şi vom acţiona în perioada imediat următoare... Nu, integrarea europeană este o obligaţie care nu mai poate fi discutată în momentul de faţă. Noi avem nişte elemente pierdute, implicarea noastră în spaţiul fost iugoslav, unde trebuia să existăm... Nu, eu încerc să aduc un plus la politica noastră externă. Dincolo de Uniunea Europeană, de NATO, mă interesează şi aceste spaţii. Asta este ceea ce eu încerc să fac, să impun nişte teme adiacente temelor principale, care nu vor face nimic altceva decât să ne susţină în consolidarea poziţiilor noastre exact în interiorul Uniunea Europeană şi al NATO. O să ajungem şi vom ajunge la timp. Eu sunt convins că pe 13 aprilie România va primi un aviz din partea Parlamentului. Sunt convins că vom semna tratatul de aderare pe 25 aprilie şi vă mai spun un lucru care o să nedumerească, dar o să-l susţin în continuare: aderarea noastră la Uniunea Europeană este doar 10% o chestiune de politică externă şi este 90% o chestiune de politică internă, adică realizarea tuturor obligaţiilor pe care ni le-am asumat. Dacă le realizăm, vă asigur că nimeni nu are nimic împotriva intrării României la 1 ianuarie 2007 în Uniunea Europeană.

Mulţumesc foarte mult! Vă mulţumesc foarte mult, domnule Preşedinte. Sunt fericit să mă aflu aici în prima mea vizită peste ocean de la alegerea mea ca preşedinte al României. Sunt bucuros să discut cu aliatul nostru Preşedintele Bush, cu Statele Unite, şi sunt fericit să transmit mesajul nostru privind promovarea democraţiei, a libertăţii, dezvoltarea parteneriatului nostru strategic, problemele pe care le avem la Marea Neagră în acest moment, soluţiile pe care le putem găsi împreună pentru a asigura un climat de pace şi securitate în zona Mării Negre. În acelaşi timp, am fost bucuros să discut cu domnul Preşedinte evoluţiile viitoare privind accesul românilor în Statele Unite. România consideră că poate fi inclusă în programul care ar permite, în perspectivă, cetăţenilor săi să circule fără viză în Statele Unite. Şi îi mulţumesc foarte mult preşedintelui Bush pentru abordarea deschisă pe care a avut-o asupra acestui subiect. Vă mulţumesc domnule Preşedinte. A fost un semnal al destinului... 

Bună seara. Am vorbit destul de mult zilele acestea. Americanii cred că sunt una din naţiunile occidentale care respectă România. Aici nu suntem etichetaţi în nici un alt fel decât în legătură cu solidaritatea noastră în lupta antiteroristă, cu solidaritatea noastră cu militarii americani în Irak, în Afganistan, în Vest Balcani, în Somalia, dacă vreţi, şi oriunde în lume. Este o imagine excelentă a României, iar vocea politicienilor români se aude distinct în Statele Unite, v-o spun cu certitudine. Puneţi şi Chişinăul. A fost extraordinar de importantă întâlnirea de la Chişinău pentru, dacă vreţi, reorientarea politicii externe a Moldovei, care a început să vorbească desluşit şi fără menajamente despre drumul ei către Europa. Suntem la masa celor loiali crezurilor la care s-au angajat declarativ şi acest lucru este extrem de important. Trebuie să fim cinstiţi. România n-are 10 escadrile de F16, n-are portavioane, dar are cuvânt, ceea ce, în lumea politică internaţională, contează extraordinar de mult. A început să-şi respecte angajamentele, ceea ce o face şi credibilă, şi - dacă vreţi - puternică, pentru că a-ţi respecta cuvântul în ziua de azi, indiferent care sunt evoluţiile internaţionale şi uneori interne, este un lucru care se preţuieşte foarte mult. A şi fost subiect de discuţie. A fost subiect de discuţie că eu sunt din Constanţa, dânsul e texan, deci... Fiecare cu câte ceva interesant. De altfel, chiar discuţia extrem de abruptă, dacă vreţi, fără diplomaţie, dar cu abordarea directă a problemelor de interes bilateral, a fost şi cheia succesului discuţiei şi a întâlnirii noastre. Nu e adevărat. Nu acum ne-am cunoscut. A mai fost o discuţie extrem de aplicată pe realităţile celor două ţări, dacă vreţi, la Bruxelles; o discuţie care a fost într-un cadru închis, n-a pătruns la public, dar, de fapt, a fost contactul care - cred eu - a făcut să ne respectăm unul pe altul, indiferent ce potenţial avem fiecare în spate. Dar oamenii politici se respectă pentru lucruri care nu se măsoară neapărat în forţa militară a unui stat. Deci, de la Bruxelles a început o - aş spune - o încredere reciprocă. Trebuie să vă spun că m-a încântat faptul că a făcut o asemenea apreciere, dar eu sunt practic la a patra întâlnire cu preşedintele Bush - asta fiind singura publică -, dar relaţiile noastre au avut timp să se strângă. Şi, când vorbesc de întâlnire, vorbesc chiar şi de cele două suficient de lungi discuţii telefonice în care am făcut schimb de puncte de vedere pe teme 
importante. Domnule Moraru, deci... Suntem preşedinţi a două state NATO. Vă rog să mă credeţi că sistemele de comunicaţie ne fac să ne găsim oriunde ne-am găsi, în avioane, sub pământ, pe apă, acasă, oriunde ne-am găsi, sistemele de comunicaţie între şefii de state NATO îţi permit să discuţi oricând. Nu ştiu, eu nu pot măsura exact semnificaţia faptului că s-a făcut conferinţa de presă în Biroul Oval, dar pot să vă spun că, în calitate de preşedinte al României, în birou la mine, încă n-am primit vreun şef de stat. Când voi primi un şef de stat va fi o mare onoare pentru el, indiferent cum se numeşte. Deci, vreau să ştiţi că eu n-am venit la Washington şi relaţia mea cu preşedintele Bush, ca de altfel cu orice alt preşedinte de stat cu care suntem în relaţii, nu se bazează nici pe liste cu copii pe care să-i dăm, nici pe contracte pe care să le semneze firmele, se bazează pe interesul reciproc. Acesta a şi fost mesajul discuţiilor noastre. Exact. Noi avem nevoie de un plus de securitate la Marea Neagră şi vă pot spune că avem nevoie fundamental să nu pierdem o ocazie. Se întâmplă un lucru formidabil în Marea Neagră, cam ce s-a întâmplat la sfârşitul anilor '90 în Europa de Est, când a fost un val al democraţiei şi toate ţările din fostul Pact de la Varşovia au intrat în era democraţiei. În momentul de faţă, se produce un alt val în ţările ex-sovietice, în fostele ţări membre ale Uniunii Sovietice: Georgia este câştigată de opoziţia democratică, Ucraina - alegerile au fost câştigate 
de opoziţia democratică pro Vest, ca şi în Georgia, Moldova a reuşit să desfăşoare alegeri corecte, fie şi cu un câştigător - Partidul Comunist, dar cu o puternică orientare pro Vest. Este un val al democraţiei care a intrat în teritoriul ex-sovietic pe care democraţiile existente din imediata apropiere au obligaţia să-l consolideze, iar eu am discutat cu preşedintele Bush posibilitatea implicării în zonă a Statelor U nite. Nu, eu am schimbat politica faţă de Moldova de când m-am instalat la Cotroceni. Şi ei şi-au schimbat-o şi noi am avut un rol fundamental şi sunt convins că şi Uniunea Europeană îşi va schimba politica faţă de Moldova, pentru că politicienii europeni, cu certitudine, au băgat în analiză evoluţiile din bazinul Mării Negre. Aici aş vrea să fiu extrem de clar. Prioritatea zero a României în momentul de faţă este integrarea în Uniunea Europeană. Vreau să nu se mai facă speculaţii pe această temă. Am spus-o şi preşedintelui Bush, şi cu Donald Rumsfeld, şi cu... Nu, nu există aşa ceva, dar, în momentul de faţă, s-a creat în Marea Neagră o condiţie politică ce nu trebuie ratată şi eu sunt unul dintre oamenii politici care au simţit evoluţia, au analizat-o împreună cu echipa pe care o am la dispoziţie şi transfer ceea ce am înţeles către toţi politicienii lumii democratice care pot contribui la câştigarea unui mare pas pentru democraţie. Aşa se explică vizita în Moldova. S-au europenizat. Da, sigur că avem o influenţă prin aceea că suntem o ţară la care Moldova se uită. Nu cred că e cazul să intrăm în alte detalii, dar este clar că populaţia Moldovei... Nu mă încurcă deloc. Vă pot spune că şi cu preşedintele Putin am o relaţie bună. A fost probabil prima dată când, în ultimii 15 ani, când preşedinţii celor două ţări au pus pe masă cinstit interesele naţionale. Am hotărât să ni le respectăm şi am hotărât să discutăm ori de câte ori avem o problemă. Mie mi-a plăcut foarte mult că Vladimir Putin a acceptat ideea că România are interese în zonă. Şi Vladimir Putin nu este un politician oarecare, este un politician extrem de puternic, extrem de hotărât şi un politician care ştie să negocieze interesele Federaţiei Ruse. În acelaşi timp, faptul că, în discuţia extrem de relaxată pe care am avut-o cu Vladimir Putin, amândoi am fost capabili să recunoaştem că ambele ţări au interese în zonă mi s-a părut un lucru de la care se poate construi. Şi vă pot spune că sunt evoluţii..., nu-l confundaţi pe Vladimir Putin cu foştii prim-secretari ai Uniunii Sovietice. 
Pare a fi o generaţie de oameni politici la vârf care nu mai au timp să facă diplomaţie, se pare că a venit momentul pragmatismului, pentru că lumea se mişcă rapid. Domnule Moraru, eu nu îmi pun nici o mască, eu, dacă vă uitaţi, o să vă spun, de când vorbesc de Marea Neagră, au fost atâtea speculaţii - Băsescu neglijează Uniunea Europeană, ceea ce este absolut incorect. Pentru mine prioritatea ţării este integrarea în Uniunea Europeană, securitatea naţională. Sigur, devine importantă. Ţineţi cont că în momentul de faţă 50% din resursele energetice ale Uniunii Europene vin din zona Mării Negre. Ţineţi cont că în perspectiva următorilor cinci ani 70% din resursa energetică a Uniunii Europene va veni din zona Mării Negre. Este de un interes formidabil din punct de vedere strategic, numai că Uniunea Europeană, şi nu e o critică, suntem în faţa unei realităţi, este extrem de preocupată de problemele ei interne, de Constituţie, de construcţia instituţională a Europei lărgite, de... Deci, deocamdată extrem de puternic conceptul a fost lansat de România. Probabil am avut şansa să-l prezentăm la momente extrem de importante, când lumea a fost deschisă, pe fondul alegerilor din Ucraina, s-a creat un nivel de atenţie deosebit pentru această zonă, şi atunci vocea noastră s-a auzit foarte bine. Vă pot spune că, în mod surprinzător, într-un club extrem de select am fost astăzi pe o conferinţă legată de Marea Neagră şi nu am crezut vreodată că în Statele Unite pot fi 400 de oameni din cele 
mai înalte sfere politice, economice care să manifeste atâta interes pentru acest subiect. A fost extraordinar de improtant pentru mine, în timp ce în România subiectul... Pentru că puţină media sau puţini ziarişti, puţini analişti politici au creditat această idee până când noi avem o problemă: nu credem ce ne spun ai noştri, dar dacă ne spun străinii credem. Acum, după ce le-a spus preşedintele Bush că Marea Neagră este importantă din punct de vedere strategic, începem să credem. Cât timp a spus preşedintele român ni se părea că-i... Eu nu am avut nici o zi, domnule Moraru. Deci nu mi-a dat nimeni nici o zi şi, uitaţi-vă în presa românească, nu am avut şansa să am o perioadă în care să încep să... Nu, nu, ţineţi cont 20-21 am cea mai dificilă întâlnire, cu cancelarul Schroeder, la Berlin... Pe urmă urmează Italia, 23-24, şi va urma Franţa, care este în curs de perfectare. Vă pot spune că întâlnirea politică cea mai dificilă, cel puţin aşa o simt eu, va fi la Berlin, 20-21, cu preşedintele german şi cu cancelarul SchrĂśder şi nu fac nici un secret din a vă spune că, preluând semnalele care vin de la Berlin de câteva zile, voi încerca să conving Germania să se implice în proiectul Mării Negre, extrem de important pentru Europa. Întâlnirea a fost publică, aşa că nu o să ezit să o fac şi eu. Pe lista în pregătire pentru liberalizarea deplasării persoanelor în Statele Unite erau Polonia şi Slovacia. În discuţiile cu preşedintele Bush, dânsul a acceptat ca această listă să fie completată cu a treia ţară, cu România. Da, secretarul de stat era acolo, doamna Condoleezza Rice, preşedintele Statelor Unite a fost de acord cu includerea pe prima prioritate a României, ca un semn de respect pentru ceea ce militarii noştri fac împreună cu militarii americani în toate zonele importante din lume, şi cred că este un lucru la care poate avem dreptul. Iar preşedintele Bush a ţinut foarte mult să dea un semn de respect pentru poporul român, nu... O să avem acelaşi regim ca polonezii şi slovacii şi vom vedea ce va însemna. Mi-e greu să vă spun, vă daţi seama că în cele 40 de minute de discuţie nu-mi puteam permite să risipesc timpul intrând în detalii. Am stat în zona importantă a... Dar urmează un proces destul de... Să nu vă imaginaţi că de mâine Polonia, Slovacia şi România intră în Statele Unite cum intrăm în Bucovina. Exact. Este un proces de 3-4 ani. Eu cred că cel mai important lucru pe care românii trebuie să-l ştie este că, dincolo de a fi parte a Europei moderne, România 
este un partener privilegiat al Statelor Unite. Ceea ce este important, cu tot ceea ce implică o astfel de relaţie, şi nu pentru că neapărat e Băsescu preşedinte, ci pentru că România a fost un partener loial în relaţiile cu Statele Unite în perioada de când şi-a propus să devină membru NATO şi până acum. Da, că a bătut din partea în care nu mi-a ridicat şuviţa. Poate că este şi destinul câte unui om politic, ştiu eu. Eu cred că există ceva deasupra fiecăruia, chiar dacă, aşa cum spuneam în campanie, nu am avut biserică pe vapor, dar cred că fiecare avem un destin. Însă eu cred că aici trebuie să discutăm de destinul României şi nu de al meu. Da. Am rugămintea să nu mă puneţi în situaţia să dau informaţii care nu pot fi date pentru moment. Ce vă pot spune cu certitudine este că în timp scurt începe negocierea pentru condiţiile de amplasare a unor structuri de tip militar american în România. Cum se vor numi ele vom vedea, dimensiunile lor le vom vedea. Dar începe un proces de negociere, pentru că aici sunt extrem de multe lucruri care ţin de cadrul juridic, de legislaţia naţională, de libertatea celui care amplasează o facilitate militară, indiferent cum s-ar numi ea, de a se mişca în interiorul ei fără să fie supus controlului naţional. Este un lucru extrem de complicat pe care îl vom discuta cu aliaţii noştri americani. Da. N-am dorit să vină presă cu mine şi mă bucur că nu există imagini din acel spital. Am întâlnit militari americani mutilaţi în războiul din Irak. Am 
dorit din tot sufletul să le transmit solidaritatea militarilor români, colegi de front cu ei, solidaritatea mea, solidaritatea poporului român pentru oameni care au fost în linia întâi să se bată pentru democraţie şi libertatea unei naţiuni. Vă pot spune că a mai fost un episod care m-a impresionat extraordinar şi despre acest lucru va trebui să discutăm la noi acasă. Am fost la Muzeul Holocaustului. N-am crezut, sunt şi eu un om educat după istoria care ni s-a predat în şcoli, după preceptele pe care le-am avut, n-am făcut şcoala acum şi nici acum nu se face în şcoală. Am văzut partea rezervată României din Muzeul Holocaustului. Probele de acolo, realităţile de acolo nu mai lasă nici un dubiu. Vagoane inscripţionate cu Căile Ferate Române erau vagoane din care se descărcau evrei. Coloane de evrei şi de ţigani însoţite de militari îmbrăcaţi în uniforma armatei române pe teritoriul Transnistriei sunt o realitate pozată şi probată acolo. M-a impresionat extraordinar de mult, pentru că altfel ştiam de Holocaust, ştiam de rapoarte, ştiam de... dar parcă... Cred că trebuie să ne asumăm cinstit. Naţiunile puternice îşi asumă trecutul, inclusiv greşelile. Iar petrecându-se astfel de crime, care vizau exterminarea unui popor, sub administraţie românească, eu cred că avem obligaţia să ni le asumăm, pentru că ele sunt o realitate. Eu am văzut-o cu ochii mei acum, cu probele istorice, cu pozele vremii, cu probe indubitabile şi cred că este corect pentru noi. Naţiunile puternice îşi asumă erorile - asta este teoria de la care plec. Revenind însă la spital, vă rog să mă credeţi că m-a impresionat emoţia acelor oameni schilodiţi într-un război în care ţara lor i-a trimis. Extrem de decenţi, fără să se plângă, pur şi simplu, pentru ei prezenţa preşedintelui unui stat aliat, unei armate aliate, era un lucru care i-a onorat şi i-a mulţumit. Am văzut în câteva rezerve erau părinţii, care au început să plângă la emoţia faptului că un preşedinte de stat aliat vine şi le mulţumeşte pentru ce au făcut, le înmânează un mic semn de respect într-o formă simbolistică pentru relaţia româno-americană, le spune "Să trăiţi!" şi le doreşte sănătate. A fost extraordinar de impresionantă întâlnirea cu aceşti băieţi tineri care şi-au dat parte din viaţa lor, din sănătatea lor pentru un ideal. Şi erau toţi militari din Irak, la operaţiunile irakiene. Destinul României este un destin european, alături de o alianţă politică şi militară cu Statele Unite, cu Marea Britanie şi cu oricine, orice 
alt stat care ne împărtăşeşte punctele de vedere şi nevoile de securitate naţională a României din interiorul Uniunii Europene. Eu sunt convins de destinul nostru european, sunt convins că Germania, Franţa, Spania, Italia vor fi şi ele interesate într-un timp de politica la Marea Neagră, de democratizarea ţărilor din Marea Neagră, de ce se întâmplă cu resursele din Marea Neagră, de traficul de armament, de droguri şi de persoane care se face pe Marea Neagră. Şi sunt convins că aşezându-ne la masă şefi de state interesate vom concluziona că securitatea Europei şi a ţărilor NATO ţine de democraţia care este în jurul NATO şi al UE. Deci avem nevoie de state democratice la frontierele noastre. Asta e. Comandantul Poliţiei judeţ Constanţa în patru ani nu a avut nici un caz de contrabandă, în tot judeţul Constanţa, când ai un port. Asta arată, chiar am dat-o ca exemplu astăzi la o analiză pe Marea Neagră şi argumentând... Sigur că au râs. Dar este arhicunoscut. Argumentând măsurile împotriva corupţiei, fenomen care este extrem de în vizorul comunităţii de afaceri, vă pot spune că m-am întâlnit cu cele mai mari companii americane extrem de interesate de politica de relaxare fiscală şi decise să investească în România... Extraordinar de bine. Ei spun: este o lovitură pe care a dat-o România pentru a atrage investiţii. Este recunoscut pe toată comunitatea de afaceri americană. Şi veţi vedea că va avea efecte foarte bune, din punct de vedere al investiţiilor. Dar toţi spun, va avea..., 
pentru că este cunoscută în America, în SUA, este cunoscută acţiunea guvernamentală de blocare a conturilor societăţilor datoare, de începere a marilor anchete pentru mari fraude, de înlocuire a şefilor poliţiilor judeţene, toate aceste lucruri sunt cunoscute aici. Bun, arestările nu sunt... Dacă vă aduceţi aminte, mereu am atenţionat în intervenţiile mele că nu doresc show-uri televizate cu arestaţi, însă problema este că atunci când aceste acte se produc ele sunt..., presa are un mare aliat din avocaţii celor chemaţi la Parchet, şi nu atât din procurori... Nu îi reproşez nimic, însă, oricât ar vrea Parchetul să fie de discret, avocaţii distribuie informaţia, şi atunci... Dar nu este o victorie, domnule... Este o relaţie consolidată şi, dacă vă aduceţi aminte, eu am spus din campanie: îmi propun să consolidez parteneriatul strategic româno-american, din nevoia de securitate naţională, şi nu din altceva. Chiar discuţia a fost extrem de pragmatică, şi cu preşedintele Bush, şi cu Donald Rumsfeld. Domnule, avem interese comune... Înseamnă că suntem un stat care are un preşedinte care dacă va avea nevoie pentru poporul lui va putea apela la preşedintele Bush. Eu vreau să fiu prudent, dar ştiu sigur că o să pot să sun în multe cancelarii ale unor ţări... Ştiţi cum este? Eu nu ştiu decât cum arată mobilierul, dar vă pot spune ce este în biroul unui preşedinte. Cele mai acute şi importante informaţii sunt acolo, preşedintele trebuie să le judece, să ia decizii. Bineînţeles că unu este tipul de decizie pe care îl ia preşedintele SUA, care are armată desfăşurată, numai armată desfăşurată câtă nu are România în total, şi altele sunt deciziile pe care le ia preşedintele României, care are 2.000 şi ceva de militari desfăşuraţi; primeşte o informaţie, ia o decizie, se consultă cu preşedinţii statelor aliate, iau decizii comune sau cum sunt evenimentele din Kosovo când ieri noapte a trebuit să punem batalionul din rezerva strategică pentru forţele KFOR din Kosovo să-l punem la dispoziţie gata de intervenţie dacă va fi nevoie. Nu ştiu. Nu. Nu. Păi, haideţi, fiind problemă internă, haideţi să o discutăm acasă. Ce vreau să fiţi însă absolut liniştiţi... Că relaţia mea cu premierul este excelentă, că pomenirea numelui lui Stolojan ca un element în sprijinul câştigării unor eventuale alegeri anticipate este un element care nu exclude Călin Popescu Tăriceanu; dimpotrivă. Alianţa are tot doi lideri câţi a avut şi înainte de alegeri şi vă pot spune că această guvernare, dacă vrea 
să-şi atingă obiectivele, trebuie să nu fie supusă nici unui compromis, nici de program, nici de facilitare a ceva afaceri, cu curent electric, cu mai ştiu eu, cu terenuri şi altceva. Această guvernare trebuie să fie curată şi puternică. Şi, dacă mai are vreo două-trei incidente să-i pice în parlament ordonanţe, trebuie să se gândească serios că se vor lua decizii mult mai dificile, cărora va trebui să le facă faţă cu o majoritate solidă. Da, aşa facem. Aşa este. Am avut ocazia s-o spun astăzi. A fost presă foarte multă la clubul la care am ţinut conferinţa şi vă asigur că mesajul dat către americani, către americanii de origine română, a fost un mesaj puternic şi un mesaj în care îi învităm să vină în România, să ne vadă la noi acasă, deşi, repet, imaginea noastră, imaginea României, a poporului român în SUA este o imagine bună, o imagine de ţară respectată. Sigur că da. Ce înţelegeţi prin vedete media..., dar vă pot spune... Domnule Moraru, îmi place mult presa americană. Şi cea românească. Eu pot să vă spun că în SUA de la presa americană am primit întrebări extrem de bine ţintite, profesioniste, întrebări care se adresează unui preşedinte de stat. Adică nu îşi permit să se declaseze ca ziarişti întrebând un preşedinte de stat dacă avea în sacoşe rufe murdare sau ce avea. Aşa ceva un ziarist american nu face când are ocazia să pună o întrebare unui preşedinte. Eu sunt un om destins, dar nu înseamnă că toată viaţa mea este legată de momentele în care mă întâlnesc cu ziariştii. 
Eu sunt un om care umblă prin Bucureşti şi acum, vă pot spune că mă duc cu prieteni şi prietene la restaurant şi acum. Vă invit să faceţi poze... Deci nu mă deranjează deloc. Eu îmi trăiesc viaţa normală, chiar dacă sunt preşedinte. Deci nu am un comportament special. Sigur... Nu, m-a îngrijorat. Mă îngrijorează puterea şi mi-a aşezat în spate responsabilitate enormă pentru ţară, pentru soarta românilor, care trebuie să spun că nu te face tot timpul să râzi. Nu poţi să rânjeşti într-o veselie când ştii ce apasă pe spatele tău. Poate că uneori încruntarea, aciditatea nu vine din nici o morgă, şi asta vă asigur. Dar simţi că te apasă răspunderea a ceea ce urmează să se întâmple. Mai ales că ai şansa să fii cel mai informat român - repet, cel mai informat român - şi, în condiţiile astea, sigur, sunt momente în care nu-ţi place deloc ce primeşti ca informaţie. Sunt momente în care îţi dai seama că dificultăţile sunt depăşite, dar te apasă. Şi nu întotdeauna nimereşti în cea mai mare bună dispoziţie în faţa unei camere de luat vederi, e adevărat. Vă dau şi eu o veste bună: guvernul SUA a alocat 40 de milioane de dolari pentru Armata României, acum, pentru modernizări. La anul avem o altă alocare de 30 de milioane de dolari... Bani în plus faţă de fondurile iniţial alocate. Deci, lucrurile se mişcă într-un drum pozitiv. Nu, deocamdată. Obligaţia mea este să lansez, după întoarcerea acasă - pentru că toate lucrurile astea se fac pe rând. Acum, următoarea întâlnire la nivel înalt româno-americană va fi în România. Obligaţia mea este, după ce ajung, să transmit o scrisoare de invitare în România a preşedintelui Bush. Şi n-a mai fost cazul, nu că nu l-aţi nimerit! Da. La două zile urmează Roma - întâlnire cu preşedintele şi cu primul-ministru. Urmează Polonia şi este în curs de perfectare Spania. Franţa putea să fie când agenda mea şi a preşedintelui Chirac permitea întâlnirea. Însă atunci nu era premierul Raffarin; şi atunci am stabilit de comun acord s-o împingem către toamnă, pentru că deplasarea în Franţa, pentru mine, înseamnă în mod obligatoriu întâlnire şi cu preşedintele Chirac, şi cu Raffarin. În schimb, având în vedere că nu s-a putut suprapune prezenţa preşedintelui Chirac şi a premierului Raffarin, am avut întâlnirea de 45 de minute la Bruxelles cu preşedintele Chirac, ocazie cu care am consumat agenda pe care ne-o propusesem pentru discuţia bilaterală. Dar este foarte important să mă deplasez în Franţa şi să reuşesc să am întâlnirea şi cu preşedintele, şi 
cu premierul. Deci, repet, întâlnirea cu preşedintele Chirac s-a consumat la Bruxelles, într-un tête-à-tête care a depăşit 30 de minute, pe problemele punctuale pe care le avem. Şi vă pot spune că preşedintele Chirac m-a asigurat de tot sprijinul Franţei în procesul de integrare. Mai bine... dar n-o vorbesc foarte bine nici eu! O înţeleg... Răspund la ea... Să ştiţi că sunt foarte bun amic cu primarul Washingtonului - care e un om cu care m-am întâlnit de mai multe ori - şi, dacă vreţi, pot să vă plimb prin Washington. Da. Abia aştept s-ajung! Dacă vă uitaţi, eu am... chiar şi în SUA... Vizitele mele în străinătate încep seara târziu, ca să încep a doua zi dimineaţă vizita, seara să vin înapoi. Acum, fiind vorba de SUA, e de 46 de ore vizita. Deci, sunt dornic să se facă ora 20:00, să mă urc în avion. Mai avem trei puncte în programul de astăzi, între care şi întâlnirea cu Banca Mondială. La ora 20:00 sunt în avion. Dacă vreţi, vă iau spre casă... Nici eu, domnu' Moraru! Excelent ambasador avem la Washington! Din păcate, îi expiră mandatul şi va trebui să-i dăm o altă misiune. De bine, în general, când se mai dau misiuni... Într-adevăr, un excelent ambasador avem la Washington. La revedere.

Bună seara, bine v-am regăsit. Nu ştiu, erau puncte de vedere diferite, în mod deosebit ale analiştilor. În ceea ce mă priveşte, însă, să ştiţi că am ştiut precis ce fac şi ceea ce n-au sesizat mulţi dintre analişti a fost faptul că mi-am pregătit foarte bine lecţia Mării Negre şi a interesului naţional al României la Marea Neagră, interes naţional care corespunde şi intereselor Uniunii Europene, cu o Românie şi o Bulgarie inclusă, corespunde şi NATO. Pregătirea n-am făcut-o nici citind cărţi, nici, ştiu eu, făcând nu ştiu ce exerciţii complicate de diplomaţie, ci la întâlnirea cu preşedintele Bush m-am pregătit trecând întâi prin toate ţările importante cu ieşire la Marea Neagră. Moscova, Kiev, discuţii cu Iuşcenko, discuţii cu Saakaşvili în Germania, discuţii cu Voronin legate de Moldova şi Transnistria, ca de altfel şi cu Iuşcenko. La Washington m-am dus ca un preşedinte pregătit, iar Bush ştia foarte bine că înainte de a spune ceea ce i-am spus despre nevoia implicării şi a internaţionalizării Mării Negre, am ştiut ce vorbesc. De asta a fost şi reacţia lui extrem de pozitivă. Am văzut analişti care spun: a fost un succes mai mare pentru Băsescu, decât pentru România, ceea ce este profund greşit. Eu n-am fost persoană particulară în vizita din SUA, ci am fost preşedintele României. Aproape că nu este important numele preşedintelui României aici, dar aş citi formularea cheie din declaraţia preşedintelui Bush: "România e un aliat special pentru că România împărtăşeşte aceleaşi valori cu ale noastre: drepturile omului, demnitatea umană, supremaţia legii, transparenţa guvernului, lupta anticorupţie. Despre ce se petrece intern, preşedintele Bush era foarte bine informat, despre campania anticorupţie, despre neimplicarea politicului în justiţie în ultimele două luni. Or, aici a fost cheia succesului dincolo de pregătirea atentă a acestei întâlniri prin vizitele pe care le făcusem înainte de întâlnirea din SUA. Da, dar el trebuie confirmat în continuare de instituţiile statului. Însă faptul că la Washington s-a observat şi se ştie foarte bine ce se întâmplă la noi pe plan intern - şi vă rog să mă credeţi că am fost surprins să aflu din discuţiile cu oficialii americani că s-au blocat conturile la 42.000 de companii, erau mai precis informaţi decât mine, că se încurajează lupta instituţiilor împotriva corupţiei, că s-a abordat o temă care fusese intangibilă şi care este şi în acordul cu Fondul, RAFO Oneşti, deci erau perfect informaţi. Da şi nu, pentru că România 
nu mai este în situaţia de a fi dependentă de FMI sau de a fi dependentă de BM./cc/Vă pot spune că la BM m-am dus din tradiţie, pentru că am o legătură deosebită cu preşedinte Wolfensohn. Nu s-a discutat nimic, nici un program decât decizia noastră de a continua programele BM, inclusiv în situaţia integrării în UE, când de regulă ţările renunţă la colaborarea cu BM, dar noi avem atât de mult de recuperat în mediul rural încât este foarte important să continuăm colaborarea cu BM. Ştiam că preşedintele Wolfensohn îşi termină mandatul, că este ultima ocazie de a mă întâlni cu el la Washington şi am ţinut să-i mulţumesc pentru ce a făcut pentru România. Eu am început să conduc programul cu BM imediat după instalarea dânsului în funcţia de preşedinte al băncii. A fost o reuşită acel salt care a dat drumul relansării economice a României în 2000. Nu, după întâlnirea cu preşedintele Bush a fost - chiar dacă tăcută - a fost cred momentul în care s-a dezlegat politica Fondului faţă de România. Punctul meu de vedere a fost extrem de clar, că Fondul trebuie să lucreze cu guvernul nu pe un deficit de 0,4%, ci 0,7% la 1,2 deficit al bugetului. Domnule Hurezeanu, au vorbit cu preşedintele României care a exprimat un punct de vedere, iar responsabilitatea politică pentru ce se întâmplă în România nu o are Fondul. N-aş vrea să mergem la o analiză atât de îndepărtată, dar eu am fost la Fond, am discutat cu toată conducerea Fondului ce vrea România. Deci suntem la stadiul la care discutăm ce 
vrea România, nu ce vor alţii... Selecte cluburi politice... Să nu-şi imagineze cineva că au fost doar cinci, şase. A fost un interes atât de mare pentru temă, încât sala era arhiplină, au fost circa 300 de oameni în sală. Lung. Nu, o să spun exact în aceeaşi ordine. A doua propunere, SECI, Centrul Regional Împotriva Criminalităţii Extrafrontaliere ... Şi pentru Caucaz. Corect... Categoric, dar eu nu resping lucrurile bune făcute anterior. Realizator: Şi, în ultimul rând, comerţul, promovarea comerţului liber şi facilitatea transporturilor în regiune. Traian Băsescu: Aşa este. Realizator: Nu vă lipseşte de aici - mie parcă îmi lipseşte - o dimensiune care să aibă legătură cu beneficiile economice ale României şi ale românilor, prin această iniţiativă de pionierat la Marea Neagră? Traian Băsescu: Deocamdată este ceea ce propune România. Sigur, România nu este un stat naiv care să facă propuneri ce nu-i aduc avantaje. Cu certitudine, din propunerea economică ce vizează alternative de mişcare a ţiţeiului din Marea Neagră către Europa România va fi unul din marii beneficiari. Dar nu acesta era subiectul. Intenţia mea fost să arăt oferta. Eu nu m-am dus la Washington să cer. M-am dus să prezint o viziune, în care să-i chem pe aliaţii noştri americani să se implice alături de UE, alături de alte structuri internaţionale. Extraordinar de mult se va implica şi preşedintele Bush şi Administraţia americană, însă sunt lucruri care se discută în spatele uşilor şi nu pot fi făcute publice până când ele nu devin o realitate. Deci, în mod cert SUA se vor implica la Marea Neagră. Da, dacă ne referim la începerea negocierilor pentru amplasarea bazelor sau a elementelor de structuri şi facilităţi militare cum se numesc acum bazele militare... Nu, este noua denumire în terminologia militară americană. Se numesc facilităţi militare. Pentru a fi o prezentare diplomatică a unor evoluţii militare în zonă, dar cred că realizăm tot ce înseamnă aici, o prezenţă americană înseamnă implicit internaţionalizarea Mării Negre care până acum nu a beneficiat de un asemenea statut şi Marea Neagră se extinde ca regim în bazinul Mediteranean. Deci, putem spune că Marea Neagră va dobândi uşor, uşor un statut pe care acum îl are Marea Mediterană care e profund internaţionalizată. Aşa este, a fost unul din eforturile principale, pentru că eu mi-am propus să nu desprind Moldova, interesele Moldovei de interesele României şi în toate discuţiile am abordat interesul nostru pentru Moldova. Iar preşedintele 
Bush a fost extrem de deschis la a înţelege interesele noastre şi a le susţine. Vă pot spune că am fost extrem de deschis cu preşedintele Bush ca de altfel şi cu Condoleezza Rice, afirmând că interesul nostru major în momentul de faţă este integrarea în UE. Eu nu am un limbaj dublu, unul la Washington, unul în Europa. Avem interese imediate de integrare în UE, în acelaşi timp, şi eu am convingerea că acestui proiect i se vor adăuga cele mai importante ţări europene. În acelaşi timp am vorbit de interesul NATO şi al UE în Marea Neagră. Pentru că, domnu Hurezeanu, se întâmplă un fenomen pe care politicienii trebuie să-l sesizeze. Sigur, eu fiind mai aproape şi poate şi ajutat puţin de instinct la un moment dat, am sesizat ce se întâmplă. Da. Am sesizat ce se întâmplă. A fost un sfârşit de ani '80, anul '89 în care ţările Europei de Est au trecut la democraţie prin forme mai mult sau mai puţin violente ale schimbării, dar au trecut, iar acum se întâmplă acelaşi fenomen, în următoarea zonă în spaţiul ex-sovietic. Iată Georgia, a câştigat opoziţia, s-a democratizat. Ucraina, a câştigat opoziţia, Moldova a câştigat un partid comunist care vorbeşte puternic, are un discurs puternic pro-european. Vorbeşte româneşte cu accent european, cu accent moldovenesc, pardon. Nu, pentru că ... Aşa este, iar discuţia pe care am avut-o cu preşedintele Putin a fost exact în acest sens, prezentându-i interesul nostru naţional şi probabil am fost primul preşedinte de stat de la al doilea război 
mondial încoace, primul preşedinte român care în discuţia cu un preşedinte rus spune foarte clar: ştim că aveţi interese, dar vă rog să luaţi notă de faptul că şi noi avem interese în zona Mării Negre, lucru pe care Putin l-a acceptat în discuţie, nu a respins ideea, ceea ce a fost un început de discuţie extrem de sănătos cu preşedintele Putin. Un început de discuţie care ne-a permis pe urmă să ne lungim la trei ore de discuţie în total de unde fusese programată o discuţie de 40 de minute. Aşa este şi aproape egal cu al Poloniei. Înseamnă un gest de respect pentru activitatea militarilor noştri pe teatrele de operaţiuni, fie că este vorba de Afganistan, de Irak, de Vest-Balcani, de Somalia, de oriunde am considerat că trupele noastre expediţionare pot să ajute la restabilirea democraţiei. Da. Nu. Au fost întâlniri extrem de bune, am avut întâlniri cu mari firme americane în prima seară a vizitei mele acolo şi vă pot spune că General Motors, Ford vor fi nişte prezenţe reale în economia românească într-un timp relativ scurt, ceea ce este extrem de important. De asemenea, către România se deplasează un interes deosebit şi el se va materializa, inclusiv prin preluarea fostului COMTIM, dar pe palier mult mai larg, România urmând să devină unul din marii producători de carne de porc ai Europei. Este obiectiv american, stimulat de noi şi cu invitaţie foarte clară, veniţi că nu vă cere nimeni şpagă. Pe Coridorul paneuropean nr. 4. Deci, o spun pe un post public, sub cuvânt de onoare, nimeni din Administraţia SUA nu a pronunţat cuvântul Bechtel şi nu l-am pronunţat nici eu. Atâta timp cât nu ajunsese să fie o problemă de stat contractul Bechtel, nu avea rost să o fac eu o problemă de stat. Da. Categoric da. Imaginaţi-vă o Românie care stă liniştită şi îşi construieşte viitorul în UE fără să mai stea cu grijă şi cu toate structurile ei de securitate naţională îndreptate către zona Transnistriei, către zonele de conflicte îngheţate din jurul Mării Negre, o Românie care are un vecin foarte mare, care e Ucraina, care îi devine un amic, un aliat în procesele de orientare către Vest, deci o Românie liniştită, cu frontierele sigure, este o Românie care se poate concentra la prosperitate, altfel vă pot spune că structurile noastre de securitate naţională, luând continuu în calcule, în posibilităţi de reacţie, situaţia din Transnistria, o Ucraină nesigură reprezintă costuri foarte mari. Noi avem o distribuţie a structurilor de securitate naţională care ţin cont de aceste realităţi 
de la frontiera noastră de est. Bun, în nici un caz nu... o astfel de politică nu va genera deschideri de conflicte îngheţate, o astfel de politică nu poate genera decât ceea ce spuneam şi în discursul meu de la Washington, o presiune a tuturor structurilor europene, OSCE, NATO, pe rezolvarea acestor lucruri. Sigur că foarte multe state, cel puţin cele mai îndepărtate de situaţii de gen Transnistria, nu au o prioritate din a rezolva problema transnistreană, dar România are Transnistria la frontieră. Faptul că noi reuşim să atragem atenţia comunităţii internaţionale, să îndreptăm efortul internaţional către rezolvarea acestui conflict îngheţat este un câştig uriaş pentru România şi argumentul major a fost întotdeauna: aceste conflicte nu sunt numai pericole pentru România, conflictele îngheţate, situaţiile neclare din Marea Neagră, ci sunt şi pentru UE şi pentru statele NATO care sunt riverane la Marea Neagră. Sper că aşa va fi. Deci, sunt deja semnale de reacţie pozitivă a Germaniei cu privire la interesul pentru proiectul Mării Negre pe care l-am lansat. Trebuie să-mi recunosc acest merit cu destulă forţă pe piaţa europeană şi pe piaţa politică în general şi a devenit un subiect de interes. Aşa este, şi ei recunosc acest lucru. De ce? Este prevăzut în Constituţie, domnule Hurezeanu. Deci, nu am sentimentul că fac un lucru anticonstituţional. Ca preşedinte pot să-mi exprim un punct de vedere. Sigur, se speculează foarte mult acest tip de deschidere. Eu am considerat întotdeauna 
că dacă un ziarist mă întreabă un lucru, pot să-i răspund. Din păcate, după ce-i răspund, se găsesc 50 de ziarişti care spun: 'de ce a spus asta?' Aşa că s-ar putea să trec la un alt mod de abordare a relaţiei cu presa şi pur şi simplu să nu mai răspund pentru că se pare că cel mai mult place ziaristului român cum făcea Ion Iliescu, 'tace şi face', ştii? Da, lucru care se întâmplă şi nu cred că sunt dezacorduri, dezacordurile le creează interpretările forţate din presă. Da, dar eu m-am obişnuit cu ele, nu acum au început, am 5 ani deja de când orice spun este răstălmăcit sau, spre exemplu... nu neapărat răstălmăcit, interpretat în latura negativă, ca şi cum aş fi un om care tot timpul vrea răul la ceva sau răul ţării, sau răul Bucureştiului atunci când eram primar general. Mă uitam la un ziarist care se pretinde mare analist care n-a priceput nimic. El spune că e ziarist la "Scânteia", nu ştiu care-i ziarul ăsta Scânteia în peisajul publicistic românesc, dar mă uitam că nu pricepe nimic cu privire la securitatea zonală, la contribuţia României la securitatea UE, până la urmă, şi o ţine aşa într-o... Sau întreba, se minuna cu ce-a venit Traian Băsescu de la Washington, ce realizări pentru România? Domnule, e o realizare politică deosebită pe care nu pot să-l judec, că n-o înţelege, dar faptul că astăzi mai avem oameni care se întreabă: 'preşedintele ce contracte a semnat?' A făcut şi el, dacă a făcut fosta administraţie un Bechtel, să facă şi Băsescu un contract, să ia după el nişte oameni să facă un contract ca să-i deschidă preşedintele SUA uşa sau ştiu eu ce alt departament. Dar nu-i treaba preşedintelui asta. Preşedintele face deschideri politice, se consultă cu omologii lui şi caută soluţii comune pe zone de interes geostrategic, cum e Marea Neagră şi pe urmă vin tehnicieni, vin miniştri, vine guvernul şi rezolvă problema. Obligaţia mea este să fac deschideri în favoarea României. Mulţumesc.

Bună seara! Bine v-am regăsit! Decât să stea blegită... Nu neapărat, dar n-am nici un inconvenient să renunţ la termen atâta timp cât fondul problemei se menţine. Nu, acesta este scopul, obiectivul: o zonă de libertate, de democraţie care să servească în primul rând ţărilor UE şi ţărilor NATO şi, bineînţeles, fiind ţara cea mai apropiată de zonele de conflicte îngheţate, România are cel mai mare interes, este prima vizată de elemente de insecuritate spre exemplu datorită existenţei Transnistriei la câţiva kilometri de frontiera noastră. Or, obiectivul meu este nu numai rezolvarea problemei conflictelor îngheţate. Noi avem nevoie de democratizarea spaţiului ex-sovietic, pentru că asta ne dă certitudine şi linişte pe termen lung, ne garantează securitatea naţională. Aduceţi-vă aminte, ca atitudine - şi nu este un lucru prin care încerc să atac ceva sau pe cineva -, aduceţi-vă aminte ce competiţie era între noi şi Ungaria cât timp nici una dintre cele două ţări nu era nici membră NATO, nici membră în UE. După ce Ungaria a intrat în NATO, după ce Ungaria a intrat în UE, a devenit un mare susţinător al integrării României, f ără rezerve, pentru că nimeni nu vrea să fie la frontiera unei structuri internaţionale de gen UE sau NATO. A venit rândul nostru să vrem ca de la frontiera noastră încolo să fie democraţie, să avem liniştea asigurată prin sistemul politic din... Eu aş face o observaţie. Nu ştiu dacă aţi urmărit mesajul preşedintelui Bush din Biroul Oval, care de câteva ori s-a referit la Moldova. Trebuie să vă spun că a fost o satisfacţie emormă pentru mine, pentru că se încadrează, şi am susţinut tot timpul ideea ca Moldova să avanseze către Vest în urma discuţiilor pe care le-am avut cu preşedintele Moldovei. Faptul că preşedintele Bush a înţeles foarte bine mesajul şi interesul naţional al României de a susţine o Moldovă democratică, ce încearcă să avanseze către UE a fost pentru mine un lucru extrem de important. Dacă mi-aţi permite o completare, pentru că /trebuie văzută/ poza realităţilor politice. La sfârşitul anilor '80, fostele ţări comuniste şi-au dobândit dreptul la libertate, la democraţie. Mă refer la toate ţările fostului lagăr socialist, aşa cum se numea înainte, printre care şi România; unii pe cale paşnică, alţii mai violent, ca la noi, dar procesul de democratizare a acestor ţări a început. Trebuie sesizat că democraţia s-a oprit atunci la frontierele României, Bulgariei şi n-a mers mai departe, în spaţiul ex-sovietic. Acum se produce acest 
val de democratizare în spaţiul ex-sovietic: Georgia, Ucraina, Moldova, care a avut două cicluri de alegeri corecte, etichitate a fi corecte de instituţiile internaţionale care le-au supravegheat şi acest lucru a avut un impact deosebit la Washington, pentru că am prezentat şi punctul de vedere al OSCE cu privire la corectitudinea alegerilor. Acest al doilea val de democratizare către zona spaţiului ex-sovietic este un lucru pe care ţările democratice nu au voie să nu-l sesizeze şi nu au voie să nu-l sprijine. Aceasta este pe fond poziţia noastră, pe care SUA o susţin fără rezerve, după cum aţi văzut şi în declaraţia preşedintelui Bush, şi am convingerea că şi confuzia legată de poziţia noastră cu privire la Marea Neagră ca fiind o prioritate a priorităţilor a început să fie bine înţeleasă şi în Europa şi este o poziţie în interesul Europei, în condiţiile în care vă pot spune că, în discuţiile cu preşedintele Bush, cu Condoleezza Rice, cu Donald Rumsfeld, tot timpul am declarat prioritatea noastră zero de integrare în UE la 1 ianuarie 2007. Deci eu nu am avut în nici un caz un limbaj dublu şi ce spun acasă spun oriunde mă duc. Permiteţi-mi să fac eu un comentariu în cunoştinţă de cauză în primul rând, spre deosebire de cel care a scris articolul. România a venit cu..., a primit un ajutor suplimentar de 40 de milioane de dolari pentru contribuţiile în Irak şi Afganistan. În discuţiile cu Donald Rumsfeld, s-a stabilit ca în următorele săptămâni să se trimită echipele tehnice 
pentru începerea negocierilor de amplasare a facilităţilor militare pe teritoriul României, dar aceste lucruri nu sunt atât de importante. În fond, un preşedinte nu se duce să semneze contracte, să-şi deschidă uşa oferind o listă de, ştiu eu?, contracte de care România ar avea nevoie fără licitaţie. Un preşedinte merge să deschidă, să facă deschideri în relaţiile internaţionale. Pentru mine, a fost foarte important ca SUA să preia nevoia noastră de securitate şi implicit a UE la Marea Neagră. Eu nu m-am dus să cer, nu m-am dus să dau. M-am dus să prezint o situaţie a unui spaţiu extrem de important din punct de ve dere strategic, Marea Neagră fiind zona de întâlnire a intereselor din Orientul Mijlociu, din spaţiul ex-sovietic şi ţările membre NATO şi ale UE, fiind în acelaşi timp şi marele rezervor de energie pentru UE. 50% din resursa energetică a UE are provenienţa Marea Neagră şi are perspectiva să ajungă la 70% în următorii ani. Aici este un punct de importanţă extraordinară. Faptul că Administraţia americană preia în opţiunile ei strategice Marea Neagră este pentru noi un lucru extrem de important şi este bine să ştim de acum pentru cât o fi mandatul meu de preşedinte: eu nu mă ocup de negoţ între state. Principala sarcină a preşedintelui este să facă deschideri politice pe zone de interes naţional în care pot fi atrase, tot interesat, şi alte state. Asta e tot. Şi faceţi un ziarist mic foarte mare. Eu am dreptul să-i împart. Nu, e mult mai vechi. Categoric. Aş vrea să vă mai aduc aminte un lucru: în timpul mandatului preşedintelui Emil Constantinescu, a fost o încercare de implicare a României, ea a continuat în administraţia Ion Iliescu, dar foarte important este, după părerea mea, că noi am sesizat că s-a creat momentul potrivit pentru împingerea acestui proiect şi pentru atragerea democraţiilor occidentale în el, bineînţeles noi fiind unul din marii interesaţi într-o rezolvare pozitivă a proiectului, în internaţionalizarea Mării Negre, pentru că noi suntem cea mai apropiată ţară de zonele de conflict din Marea Neagră. Şi mergeţi..., diplomaţia să plece către est. El nu are sens şi fără Berlin şi fără Paris. Problema este... Nu, pentru că până la urmă totul se limitează la capacitatea de acţiune, cine acţionează primul, pentru că pe urmă se strâng şi ceilalţi interesaţi. Eu o spun fără nici o rezervă şi sper că nu se va supăra administraţia germană: Germania a început deja să dea semnale extrem de serioase cu privire la interesul ei asupra proiectului 
Marea Neagră. Este clar că el trebuie iniţializat. Probabil am avut şansa să îl susţin în câteva întâlniri extrem de importante cu mare audienţă, cum a fost întâlnirea de la Bruxelles a şefilor de stat din NATO, summit-ul de la Bruxelles, unde s-a auzit practic în toate capitalele importante. A fost tratat cu atenţie şi reacţiile nu întârzie să apară. Nu, România... Haideţi să vă spun eu cum a jucat, /ca să o înţelegeţi/. România şi-a jucat interesul naţional: consolidare la Marea Neagră. Simplu. Dar... Categoric. Şansa noastră este că un proiect de mare interes pentru România pe care nu are forţă să îl ducă singură este de interes şi pentru multe alte ţări occidentale. Da. Deci, repet, presa îşi are drumul ei, cum bine spunea domnul Hurezeanu, politicienii preiau criticile, dar au drumul lor, pentru că avem obligaţii diferite. Presa are obligaţia să pună subiectele în dezbatere, politicianul are obligaţii care ţin de la securitate naţională până la prosperitate. Dar aş vrea să adaug la ce a spus domnul Hurezeanu două lucruri care mie mi se par foarte importante. Dincolo de nevoia noastră vitală de a crea o centură de securitate în jurul României, care a ajuns la frontiera NATO, la frontiera orientală a NATO - şi avem nevoie de o centură de securitate, care înseamnă state democratice în jurul nostru şi eliminarea, îndepărtarea pericolelor de conflict la frontiere, vezi Transnistria - România mai are un interes istoric şi el se numeşte Moldova. Or eu nu pot să fac abstracţie 
de acest lucru. Sunt un preşedinte al României care recunoaşte şi susţine independenţa, statalitatea Moldovei. În acelaşi timp, ca român şi ca preşedinte al R omâniei, mi-aş dori să ne întâlnim cu Moldova în spaţiul democratic al UE cândva. Fiecare la timpul lui. Dar eu cred că acest lucu nu poate fi pierdut din vedere în politica externă a României. Repet: nici o forţare nu trebuie făcută aici, nici o presiune inutilă, nimic care să deranjeze, dar nu pot să nu am în strategia de politică externă şi viziunea asupra unei Moldove care, după ce România intră în UE, îşi creează şi ea perspectiva unui astfel de drum dacă va fi acceptat de ţările UE. Al doilea lucru, ce spunea domnul Hurezeanu: ce spune Federaţia Rusă? Vă pot spune din acest punct de vedere că discuţia pe care am avut-o cu preşedintele Putin a fost extrem de serioasă şi revin la ce spuneam înainte de emisiune: a fost probabil prima dată când un preşedinte român a spus cu toată responsabilitatea că înţelege interesele de securitate naţională ale Federaţiei Ruse şi, în acelaşi timp, a precizat că şi România are interese de securitate naţională în spaţiul Mării Negre. A fost premisa de pe care s-a desfăşurat toată discuţia mea cu preşedintele Putin şi vă pot spune că este un lider şi foarte puternic, şi... Puternic ca persoană. Este un personaj puternic, dar în acelaşi timp şi corect. Preşedintele Putin nu mai este tipul de politician clasic generat de diplomaţia rusă, brutal, care nu vede decât un interes, interesul Federaţiei Ruse, şi cu asta bună ziua. Şi cred că există şi o predispoziţie spre a recunoaşte democraţiile care apar în jurul Federaţiei Ruse. Într-un singur mod, că nu tot ce se discută la nivelul cel mai înalt, între administraţiile a două ţări, se poate face şi public oricând. Semnalul politic este dat, eu vă asigur că el va avea urmări şi lucrurile se vor întâmpla şi în interesul nostru, şi în interesul NATO, şi în interesul UE. Se discută de trei ani. Da, şi vă pot spune, pentru că aici se pare că răspunsul meu foarte eliptic a lăsat semne de întrebare. Eu nu m-am dus să negociez în numele Guvernului, trebuie să fie foarte clar acest lucru, nici nu am dreptul să o fac, nici nu... În schimb, am dorit să am o discuţie cu conducerea FMI premergător deplasării echipei FMI la Bucureşti, pentru că mi s-a părut important ca la nivelul conducerii FMI să fie cunoscut punctul de vedere al primului responsabil de soarta acestei ţări, preşedintele României. Iar punctul meu de vedere a diferit 
de cel al FMI în ceea ce priveşte deficitul bugetar, pe care eu l-am aşezat, în urma consultărilor cu primul-ministru şi cu guvernatorul BNR, între 0,7% şi 1,2% din PIB. Domnule Dumitrescu, FMI are acum punctul de vedere al preşedintelui României. Punctul de vedere exprimat de preşedintele României acolo. Pentru că eu am refuzat să intru în discuţii tehnice: de unde să mai tăiem, de unde să mai punem... Am spus şi directorului FMI, şi tehnicienilor care îl însoţeau, am exprimat un punct de vedere cu argumente inclusiv politice, dar şi cu argumente tehnice că o reducere a deficitului la 0,4% nu înseamnă nimic altceva decât să tăiem din investiţiile din infrastructură. Or acest lucru mi se pare inacceptabil nu numai pentru că stopăm programe importante de investiţii într-o infrastructură care necesită investiţii ca aerul, dar nu putem utiliza nici măcar sumele alocate de Comisia Europeană, pentru că nu avem componenta autohtonă. De multe ori, sume nerambursabile pe proiecte ISPA, pe proiecte SAPARD... Aduceţi-vă aminte că erau discuţii în presă în cursul anului trecut: primăria nu ştiu care nu poate să tragă banii pe SAPARD pentru că nu are în buget componenta locală. Or aici mutăm problema acum de la primării, cărora li s-au amputat în anii trecuţi resursele, o mutăm la nivel naţional şi ne apucăm acum... Oprim şi lucrările la autostrada Bucureşti-Constanţa, nu începem lucrările la Nădlac-Timişoara, nu utilizăm banii ISPA la modernizarea structurii feroviare, pentru că nu avem 
componenta autohtonă. O astfel de abordare pentru mine este inadmisibilă şi am exprimat-o cu toată condescendenţa, cu respectul pentru instituţia care este FMI, şi am cerut să analizeze pierd erile noastre în raport cu riscurile de a nu diminua suficient deficitul bugetar. Asta este. Deci nu s-a întâmplat nimic, eu nu m-am dus să negociez, dar m-am dus să exprim un punct de vedere într-un moment care mi s-a părut favorabil. Guvernul a trimis scrisoarea cu punctul lui de vedere, specialiştii fondului o analizează, iar pe fondul existenţei acestei scrisori eu am exprimat un punct de vedere. Nu. 3B-ul s-a obţinut acum vreo două săptămâni, când eram în plină situaţie de ieşire din acordul cu FMI, şi trebuie reajustat. Monitorizat de FMI, dar şi de Comisia Europeană în mod egal. Vreţi să vedeţi cum ar arăta România ducându-se la Bruxelles şi spunând: "Ştiţi, banii pe care mi-i daţi pentru infrastructuri nu îi pot folosi". Păi nu, nu. Ei nu au nici un interes să nu îi folosim, pentru că interesul Comisiei Europene este ca România să recupereze rămânerile în urmă în infrastructuri. Deci nu există nici un dubiu aici şi nu este nici un joc. Nu suspectaţi Comisia Europeană că ar face un joc şi s-ar bucura dacă România nu poate cheltui banii. Dimpotrivă. Deci, în momentul de faţă, FMI este într-o dispută de principii cu Guvernul României, dar intră într-o dispută, dacă ea va fi, şi cu proiectele Comisiei Europene pentru România. Categoric, da. Nu numai după această vizită. Eu pot să vă spun că mult criticata flat tax, taxa de 16% aplicată tuturor pe venituri şi pe profit, a creat o emulaţie extraordinară în comunitatea de afaceri americană. Vă pot spune cu certitudine că Ford, General Motors, mari companii din industria alimentară îşi fac socotelile să vină anul acesta în România. Nu numai acest lucru a contribuit la orientarea firmelor americane către piaţa românească, dar şi perspectiva intrării în UE le face să gândească în perspectiva desfacerii produselor lor pe piaţa europeană. Aşa e. Nu numai asta. Şi noi ne-am obişnuit să măsurăm investiţia directă, dar, spre exemplu, numai dacă luaţi Solectron-ul de la Timişoara: exportă din România marfă în valoare de circa 1,5 miliarde de dolari, cu o perspectivă de dublare aproape anul acesta şi în continuare. Da... Am avut în vizita asta... V-aş povesti întâi un lucru legat de altceva. Am vrut să fac o vizită absolut nemediatizată la un spital al Marinei unde erau militari răniţi în Irak, răniţi mutilaţi. Impresionant. Mesajul 
în fiecare rezervă - am văzut 12 militari la etajul 4 al spitalului - a fost unul de solidaritate a armatei române, a militarilor români din Irak şi a preşedintelui României cu ei şi cu familiile lor. Vă mărturisesc că probabil a fost şi pentru mine o surpriză extraordinară emoţia cu care au primit acest mesaj. În patru din boxe erau şi familiile, mamele militarilor, coincidenţa a făcut să fie numai mamele, care pur şi simplu au plâns văzând preşedintele unui stat aliat venind la patul militarului, strângându-i mâna, mulţumindu-i, dându-i însemnele statului român. A fost un lucru pe care am considerat că trebuie să îl fac în primul rând din respect pentru militarii noştri aflaţi acolo, dar şi pentru nişte militari care sunt în război pentru democra ţie. În momentul de faţă, trupele americane, trupele româneşti, trupele britanice, trupele poloneze din Irak şi din Afganistan luptă pentru democratizarea acestor ţări, pentru libertatea celor două popoare. Al doilea moment a fost o vizită la Muzeul Holocaustului, unde trebuie să vă spun că m-am dus cu o oarecare strângere de inimă. Îmi imaginam ce poţi să vezi într-un muzeu al Holocaustului, dar imaginaţia mea a fost mult prea puţin apropiată de realitate. Un muzeu în care vezi concentrat ce s-a întâmplat în atâtea ţări din Europa în timpul unui regim nazist care a avut dispreţ suveran pentru oameni până la urmă, fie ei evrei sau ţigani, dar dispreţ suveran pentru fiinţă umană, te marchează pentru toată viaţa. Cine nu a văzut 
un muzeu al Holocaustului trebuie să îl vadă. Probabil şi organizatorii au făcut lucrurile de asemenea natură şi de fapt aici a fost al doilea şoc care m-a marcat profund. Eu am fost unul dintre cei care au crezut în adevărul istoric demonstrat în ulti ma vreme de comisii de istorici, de oameni care s-au ocupat de arhive, de documente, că şi pe teritoriul administrat de România a existat Holocaust. Preşedintele Iliescu a recunoscut existenţa Holocaustului în spaţiul administrat de autorităţile române. Probabil organizatorii, deşi nu îi pot suspecta, dar am avut impresia că parcă special la terminarea trecerii prin muzeu era segmentul dedicat României. Dacă a afla şi a pune mai mult sau mai puţin sub semnul întrebării această realitate era un lucru, văzând probele indubitale, trenuri inscripţionate cu "Căile Ferate Române", militari în uniforma armatei române în Transnistria escortând coloanele de ţigani şi de evrei coborâţi din trenurile Căilor Ferate Române, poze ale uciderii acestor oameni au trezit în mine un lucru extraordinar, pentru că una este să ştii despre el, şi alta este să vezi cu ochii tăi că ţara ta a fost implicată şi că până la urmă trebuie să ne asumăm această realitate. Naţiunile puternice îşi asumă şi er orile istoriei lor, iar noi va trebui să o facem într-un efort de explicare, într-un efort de informare, pentru că noi nu am învăţat în şcoală. Asta explicam pe urmă. Niciodată generaţiile noastre nu au învăţat în şcoală că România ar fi fost participantă la Holocaust. Să vedeţi imaginile pogromului de la Iaşi şi de la Bucureşti, care sunt acolo. Putem să scriem în ziare ce vrem noi şi să nu recunoaştem, acolo sunt probele acestor realităţi. Şi avem obligaţia, ca naţiune puternică, să ne asumăm erorile istoriei, aşa cum au făcut-o toate naţiunile puternice. Vă mulţumesc mult. 

Pentru noi Transnistria nu este o problema numai de securitate nationala, este si una de sustinere a integritatii teritoriale a Moldovei. Moldova este un stat vecin de care ne simtim legati prin istorie, prin cultura. Ii recunoastem independenta, dar nu putem sa spunem ca ne este indiferent. Si este un stat pe care noi l-am vrea in drumul catre Vest, acolo unde ne putem reintalni - in Uniunea Europeana, in structurile euro-atlantice. Aceasta din punct de vedere al legaturilor noastre de suflet, istorice si culturale cu Moldova. Dar, pe de alta parte, Transnistria este un conflict inghetat, reprezinta un conflict inghetat foarte aproape de frontiera de est a Romaniei. Romania nu poate sa ramana indiferenta la rezolvarea acestui conflict inghetat, pentru ca niciodata nu se stie cum evolueaza un conflict inghetat - cand reizbucneste, la ce dimensiuni si cu ce implicatii. Transnistria este un focar de conflict la frontiera de est a Romaniei. Si nu un conflict usor, daca el va reizbucni. Un conflict care poate antrena foarte multe interese, inclusiv interese ale Federatiei Ruse, care sunt evidente in zona. Teoria noastra este ca el trebuie rezolvat pe cale diplomatica, atat de repede pe cat este posibil. De asemenea, consideram ca, data fiind proximitatea si interesele Romaniei legate de Moldova, Romania trebuie implicata. Deci, din acest motiv, Romania sustine ca trebuie reasezat sistemul de negociere cu privire la evolutiile din Transnistria, trebuie retrase armamentele si structurile armatei Federatiei Ruse, iar Chisinaul trebuie sa redobandeasca controlul pe teritoriul transnistrean. Eu cred ca da, a fost neglijata. Ca, de altfel, si relatia cu Moldova. A fost o relatie rece, care s-a lovit in ambitii. Indiscutabil, si partea moldoveana a avut elementele ei de agresivitate, dar nici partea romana nu a avut tactul necesar mentinerii unei relatii cordiale, as spune, cu Moldova. O relatie care sa nu vizeze neaparat conflictele sau neintelegerile de moment, ci sa construiasca pentru un viitor comun in Uniunea Europeana. Moldova nu va putea fi atrasa in UE decat daca este consistent sprijinita de Romania. Eu cred ca nu avem dreptul sa dam alte solutii decat cele pe care le da puterea de la Chisinau. Asta este solutia Chisinaului si noi avem obligatia sa o sprijinim. Categoric ca o mentin. Noi discutam aici de doua paliere. Discutam de palierul unui interes national legat de integrarea in Uniunea Europeana, care este o prioritate zero si imediata a autoritatilor de 
la Bucuresti, dar in acelasi timp este o prioritate a poporului roman. Romania nu se poate integra in UE numai cu guvernul. Aici este un efort al unei intregi natiuni care trebuie sa accepte constrangerile unei perioade extrem de dificile, ca cea care urmeaza, perioada 2005-2006, in care practic Romania trebuie sa devina o tara competitiva. In aceasta perioada de fapt trebuie sa recuperam tot ceea ce nu s-a facut din  ‘90 si pana acum, pentru a atinge niste standarde minimale de competitivitate la nivelul tarii, fie ca vorbim de competitivitate economica, de competitivitate sociala si, de ce nu?, de capacitatea de a avea o justitie care sa se constituie intr-un pilon al democratiei. Plecand de la elementele astea, este clar ca vom avea costuri. Aceasta este insa o prioritate de maxima importanta economica si sociala in Romania. In acelasi timp si in mod egal, si in nici un caz mai putin (fac sublinierea asta pentru ca mi se pare foarte important), Romania are prioritati de securitate nationala. Romania este o tara aflata la limita de est a frontierelor NATO si a UE si, asa cum va raspundeam la prima intrebare, are la frontiera ei un conflict inghetat. Mai mult decat atat, are la frontiera o Mare Neagra pe care se dezvolta un puternic trafic de droguri, trafic de arme, trafic de persoane. Romania se afla la extremitatea orientala a UE si a NATO, in conditiile in care Marea Neagra - si va rog sa priviti pe harta - este nodul de intretaiere a trei zone de mare interes: Orientul 
Mijlociu, tarile ex-sovietice (Georgia, Ucraina, Moldova), Federatia Rusa. Deci o alta cultura, o alta zona de interese si, pe de alta parte, interesele NATO si ale UE, reprezentate de Romania, Bulgaria, Turcia. Iata un nod extrem de important, daca-l analizam nu numai din punct de vedere al amenintarilor - droguri, trafic de armament si trafic de persoane -, ci si din punct de vedere al interesului geopolitic, Marea Neagra este o zona cu resurse energetice extraordinar de mari. Iar Romania nu poate privi la tot acest ansamblu ramanand ca un spectator care se pozeaza la malul insorit al Marii Negre. Ca tara riverana, Romania trebuie sa fie o parte activa a proceselor, fie ca discutam de procesele de democratizare in tarile desprinse din fosta Uniune Sovietica, fie ca discutam de importanta politica a confruntarii dintre cele trei zone, fie ca discutam de distributia resurselor energetice din zona. Ea este indreptatita sa conteze si in aceasta distributie a resursei energetice. Or, din acest punct de vedere, este clar ca ne trebuie o alianta politica si militara solida. Din acest motiv voi sustine ca, din punct de vedere al securitatii nationale, o relatie speciala cu Statele Unite si cu Marea Britanie este esentiala pentru noi in momentul de fata. Si-mi mentin punctul de vedere, si toata politica externa, pe care o am in responsabilitate, se desfasoara pe aceasta directie. As vrea sa fiu foarte clar: nu inseamna ca ne abandonam prietenii traditionali din Europa, fie ca vorbim de Franta, fie ca vorbim de Germania, de Spania, de Portugalia, de Olanda, de Belgia, de cine vreti dvs. Dar este clar ca Romania are si responsabilitati in propria ei securitate nationala. Si asta sta deasupra oricaror altor interese. Iar, pe de alta parte, o Romanie implicata, ca urmare a unei dezvoltari a acestei relatii strategice speciale cu Statele Unite si Marea Britanie, deci o Romanie care are forta sa se implice in zona nu aduce decat contributii pozitive si in interiorul NATO, si in interiorul UE. Exista o certitudine. UE are nevoie de SUA pentru a-si garanta securitatea si cu atat mai mult Romania, care se afla la frontierele orientale ale UE si NATO. Doamna Adamesteanu, spre deosebire de fosta putere, care a incercat sa faca un balet penibil, spunand fiecaruia ce voia sa auda, noi ne-am definit foarte clar punctele de vedere si relatiile de politica externa. Cu siguranta suntem buni europeni si in mod cert suntem sustinatori ai unei solide si corecte relatii transatlantice. 
Exista. Pana acum, marea problema a fost lipsa vointei de a se preda integral arhiva fostei Securitati. In prezent este creat spatiul de depozitare, transferul arhivei fostei Securitati incepand cu data de 5 martie. Bineinteles, aici e o chestiune si de institutii, cum se organizeaza, din ce judet incepe transferul. Si eu va asigur ca nu discutam doar de doua treimi, ci discutam de intreaga arhiva. O treime din arhiva urmeaza sa mai fie verificata impreuna cu CNSAS-ul daca sunt elemente de securitate nationala care mai trebuie pastrate inca sub secretul de stat. Dar in principiu intreaga arhiva se va transfera, nu doar doua treimi. Insa, conform legii, aceasta verificare trebuie facuta in continuare pana la 100% arhiva. Doamna Adamesteanu, s-a interpretat gresit. La mine pe birou este scrisoarea d-lui Voiculescu, care cere declasificarea arhivelor Dunarea, iar eu nu am facut nimic altceva decat sa aduc in atentia CSAT solicitarea dansului. Este o solicitare pe care mi-a facut-o in scris, a facut-o si public, si eu am dat curs acestei solicitari, cerand CSAT-ului declasificarea arhivei Dunarea. Sub rezerva verificarii de catre specialisti, pentru ca arhiva de la Dunarea are inca o parte activa in ceea ce priveste retelele s.a. Dar partea economica a arhivei se declasifica fara nici un fel de problema. Sunt de acord cu comisarul Ollie Rehn ca avem multe de facut in ceea ce priveste coruptia. Insa, in nici un caz, Romania nu poate fi etichetata, cu usurinta, cu expresii de tipul: 
„Romania este o tara corupta”. Discutam de structuri corupte, structuri care, cel putin in momentul de fata, au fost indepartate de la nivelul guvernului, al secretarilor de stat, al agentiilor centrale. S-a mai facut un pas extrem de important prin decuplarea firmelor clientelare care drenau din bugetul de stat. Ele au fost decuplate de la buget. Si mai avem un pas important, acela ca nici un ban public nu va mai putea fi atribuit fara licitatii legale, in spiritul si in litera reglementarilor europene de achizitii publice. Ce mi se pare relativ superficial ca abordare, din punct de vedere al luptei impotriva coruptiei, este faptul ca au existat afirmatii de genul: „Ne intereseaza cati oameni sunt arestati”. Nu exista norma la arestari. Sigur, toate marile dosare sunt deschise in momentul de fata, dar nimeni nu poate interveni in justitie sa spuna: „Arestati de la RAFO 50. Arestati 80, sa-i prezentam cu snopul la Comisia Europeana”. Sper ca nu acest lucru ni se cere. Ce va asigur este ca efortul nostru este pentru o justitie independenta, iar in calitate de presedinte eu voi pleda ca toate institutiile statului sa lucreze, sa functioneze, asa cum m-am angajat de altfel si in campanie. Ma uitam si la unele reactii cu privire la... Da, depasirea atributiunilor presedintelui. Eu am spus-o clar: voi fi un presedinte implicat. Atata timp cat nu emit decrete, nu emit acte normative care sa modifice ceva, atata timp cat nu dau „indicatii pretioase”- faceti aia sau aia -, ci doar exprim puncte de vedere care coincid cu dorinta societatii romanesti, cred ca-mi fac datoria de presedinte. In ceea ce priveste coruptia insa, este clar ca, in momentul de fata, desi firmele clientelare ale PSD au fost decuplate, marea problema este sa dam toata atentia sa nu se creeze noua clientela, apartinand noii puteri. Din acest punct de vedere, va pot spune ca am cerut tuturor institutiilor statului, inclusiv serviciilor secrete, tratarea cu maxima atentie a eventualelor procese de cuplare a unor noi clienti. Nu, eu cred ca toti ministrii trebuie sa nu beneficieze de imunitate. Sigur, aici trebuie luate si masuri pentru ca in jocul politic sa nu cumva sa fie tarati oamenii nevinovati, de dragul de a fi terfeliti. Dar in principiu, cred ca, atunci cand discutam despre coruptie, nici un ministru nu trebuie sa beneficieze de imunitate. Din nici o guvernare! Din nici o guvernare. Stimata doamna, activitatea economica nu face parte din atributiunile mele. Sindicatele trebuie sa se adreseze 
si sa negocieze cu patronatul, in mod deosebit, asa prevede legea. Patronatele si sindicatele vor trebui sa treaca si prin medierea guvernului si abia apoi ar putea sa ceara medierea presedintelui. Eu nu ma voi substitui Guvernului Romaniei. Il asigur, insa, pe d-l Hossu ca toti romanii au o crestere de venit de circa 50 de euro de la instalarea noului guvern. Legea privind reducerea fiscalitatii, chiar daca nu este pe placul tuturor, este o reducere care creeaza oamenilor conditii sa castige. In primul rand, nu exista nici un salariat in Romania care sa nu fi beneficiat, mai mult sau mai putin, in functie de venit, de aceasta reducere de fiscalitate. Vorbim de cei platiti legal. Cum sa nu beneficieze? Beneficiaza, doamna. Oricine, incepand de la salariul minim pe economie beneficiaza de reducere. Aici problema pe care o avem este ca, spre exemplu, un om care are o munca mai prost platita, dar are nevoie de bani mai multi poate sa mai aiba un loc de munca, si poate castiga mai mult, avand acelasi impozit de 16%. Depinde acum si ce vrea. Daca vrem sa continue sa ne sustina statul, nu stiu daca vom avea cele mai fericite solutii, chiar pentru evolutia noastra ca natiune. Eu sunt un adept al crearii conditiilor pentru ca oamenii sa traiasca bine, dar in nici un caz nu sunt un adept al solutiilor de asumare a responsabilitatii statului pentru viata de zi cu zi a fiecaruia dintre noi. Statul trebuie sa creeze conditii, trebuie sa garanteze servicii publice, de gen sanatate, educatie, 
mediu, sunt multe pe care statul trebuie sa le garanteze. Dar, din punct de vedere al veniturilor, eu cred ca este o zbatere a noastra, a fiecaruia. Suntem multumiti cu cat castigam dintr-un serviciu, foarte bine. Avem nevoi mai mari, ne mai luam ceva de munca, pentru ca locuri de munca sunt, slava domnului. Romania nu este intr-o criza de locuri de munca. Dimpotriva, de multe ori nu gasesti oameni pe care sa-i angajezi.

Programul meu foarte strâns nu mi-a permis, dar guvernul a fost reprezentat, cu acest prilej, în mai multe judeţe. Doresc tuturor maghiarilor sănătate şi împlinirea tuturor dorinţelor. Fireşte. Ştiu însă că există aspiraţii care definesc exact identitatea maghiarilor din România şi doresc ca aceste dorinţe să se transforme cât mai repede în realitate. Înainte de toate trebuie să spun că venitul mediu lunar în România a crescut cu aproape cincizeci de euro. Desigur, abia de acum încolo urmează luarea unor măsuri nepopulare, măsuri care izvorăsc, în primul rând, din angajamentele noastre anterioare. Nu spun că toate funcţionează perfect, dar pentru mine este clar că reforma fiscală înseamnă venituri în plus pentru cetăţenii români şi mai ales înviorează investiţiile străine. În acest sens, există semnale concrete şi pot asigura pe toată lumea că anul în curs va rezerva surprize mari în privinţa investiţiilor în industrie şi în domeniul serviciilor. În România vor sosi importante investiţii americane în industria alimentară, dar există şanse ca aici să se stabilească şi firme precum Ford, General Motors. Toate aceste mişcări sunt generate de simplificarea condiţiilor fiscale. Realizarea unei alte promisiuni electorale este reorganizarea sistemului de pensii. O parte dintre pensionari vor primi, de luna viitoare, pensii recalculate, iar până la sfârşitul anului toate pensiile vor fi recalculate. Desigur, am şi sentimentul neîmplinirilor. Astfel, după lansarea reformei fiscale, a venit vorba şi despre eventuale măsuri de contrapondere, despre necesitatea realizării unui cadru juridic, care să sprijine pedepsirea cu severitate a evazioniştilor, a celor care au acumulat restanţe mari la plata taxelor şi impozitelor, iar cu ajutorul acestui cadru juridic, cei vinovaţi să poată fi băgaţi la închisoare. Dar aceste schimbări legislative se lasă încă aşteptate. Eu, ca reprezentant al societăţii civile, am obligaţia să ridic această problemă, şi fac acest lucru cu orice prilej. Îmi menţin părerea că alegerile anticipate ar putea deveni necesare. Dar aşa ceva va putea avea loc doar cu acordul primului-ministru şi al liderilor partidelor din coaliţie. Să privim la ce se întâmplă! În Senat au fost deja respinse trei ordonanţe de urgenţă şi vor mai fi lucruri asemănătoare. În asemenea condiţii, ce fel de perspective poate avea legea privind modernizarea justiţiei? În plus, o asemenea lege este şi o cerinţă a UE! UDMR dă dovadă de rigurozitate, de fidelitate, motiv pentru care 
ar fi dificil să reproşăm ceva acestei uniuni. Şi în perioada de guvernare de dinainte de 2000, s-a dovedit a fi cel mai de încredere membru al coaliţiei de atunci, iar lucrurile stau la fel şi acum. Uniunea este formată din oameni al căror cuvânt este lege. Fără nici o îndoială răspunsul meu este da. Societatea românească poate înfrânge corupţia, dacă eforturile sale merg mână-n mână cu voinţa politică. Pot să declar că există această voinţă politică. Pe parcursul discuţiilor pe care le-am avut cu conducătorii diferitelor instituţii ale statului, m-am străduit să asigur pe toată lumea că nu va putea avea loc nici un amestec, nici o influenţă din partea politicului, cât timp îşi desfăşoară activitatea în mod corespunzător. Am anumite rezerve, în sensul că după cincisprezece ani o asemenea lege a lustraţiei nu ar fi de mare folos. Dacă o astfel de lege ar fi apărut pe vremea Proclamaţiei de la Timişoara, ar fi ajutat la o dezvoltare mai rapidă a societăţii româneşti. Nu cred că asupra populaţiei ar avea un efect de risc, dar, în schimb, din punctul de vedere al erodării popularităţii guvernului, da. Conform angajamentelor guvernului anterior, până la data de 1 ianuarie 2007, trebuie să creştem cu 100 la sută preţul la energia electrică, gaze naturale şi încălzire. Dar, în acelaşi timp, trebuie reformat şi sectorul siderurgic, ceea ce va atrage după sine creşterea şomajului. În plus trebuie reduse la zero subvenţiile din industria minieră, ale căror costuri sociale vor trebui 
suportate tot de populaţie. Concomitent, prioritatea guvernului actual este creşterea nivelului de trai - în măsura în care în momentul actual se poate realiza o bunăstare în România - vom încerca creşterea veniturilor. Din punct de vedere al atingerii ţelului nostru, cea mai bună soluţie este impulsionarea, încurajarea investiţiilor străine, deoarece firmele multinaţionale asigură locuri de muncă şi o mai bună aprovizionare. În primul rând, prin faptul că vom deveni membri ai UE. Dincolo de aceasta, şi state ne-membre ale Uniunii sunt interesate de investiţii în România. Să nu uităm însă că de acest atu beneficiază şi Slovacia, deja membră a UE, cât şi Turcia, care aspiră la statutul de membru. Avantajul nostru cel mai mare este cota unică de impozitare de 16 la sută, care va stimula investiţiile şi, de asemenea, faptul că avem o forţă de muncă înalt calificată. Se impune însă modificarea Codului Muncii care este extrem de restrictiv în privinţa angajatorilor străini. Nu renunţăm la proiectul autostrăzii de care firma americană Bechtel s-a şi apucat, dar câtă vreme România nu-şi îndeplineşte obligaţiile europene, acestui proiect i se vor aloca resurse mai puţine. Eu construiesc, nu aştept victorii, cum nu am în vedere nici perspectiva înfrângerii. Aş dori să plasez România în poziţia internaţională care i se cuvine. Bucureştiul are o propunere serioasă pentru aliaţii săi, pentru statele membre ale UE, şi anume instaurarea stabilităţii în zona Mării Negre şi a Balcanilor. Noi ştim cum să realizăm acest lucru, alături de aliaţii noştri. De fapt, dorim să contribuim la securitatea şi pacea membrilor NATO şi ai UE, în calitate de ţară care se situează la frontiera estică a structurilor euro-atlantice. Prin politica noastră externă dorim să realizăm un fel de cordon de siguranţă pe hotarul nostru răsăritean. Să ne reamintim că cel mai important susţinător al României în aderarea la NATO a fost Ungaria, deoarece oricare stat aflat la graniţa estică a structurilor europene şi euroatlantice doreşte să tragă după sine şi restul statelor din zonă. Să nu uităm că la doar câţiva kilometri de graniţa românească mocneşte conflictul îngheţat transnistrean, despre care nu ştim când şi cum, dar mai ales cu ce consecinţe se reactivează. Promovăm o politică activă pentru a contribui la democratizarea zonei Mării Negre şi a hotarelor noastre estice. În pofida faptului că Bucureştiul este un bun cunoscător al situaţiei din fosta Iugoslavie, până acum nu şi-a făcut auzit glasul 
nici în răsărit, nici în sud-vest, deşi pentru fostele state iugoslave trebuie asigurate căi deschise spre NATO şi UE. În cadrul vizitelor mele în străinătate, am afirmat peste tot că România are capacitatea şi experienţa necesare pentru a participa la securizarea acestor zone. Acest lucru este valabil şi pentru zona Mării Negre, unde România are interese economice şi de securitate extrem de importante. Aici se întâlnesc Orientul Apropiat, fostul spaţiu sovietic, Rusia, NATO şi UE. Prin relaţiile de vecinătate şi prin interesele celor două popoare, destinele României şi Ungariei sunt atât de strâns legate, încât relaţiile bilaterale sunt mai presus de un parteneriat strategic consemnat pe hârtie. În UE avem o soartă comună, prin urmare suntem predestinaţi să veghem la bunele relaţii şi, mai mult, ca viaţa economică a celor două ţări să depindă una de cealaltă. 

Este in interesul nostru sa avem bune relatii cu Germania, ca de altfel cu toate statele. Scopul vizitei la Berlin este, in primul rand exprimarea interesului nostru pentru sustinerea Germaniei in procesul de integrare in Uniunea Europeana, dar si afirmarea faptului ca pentru administratia de la Bucuresti integrarea este o problema de politica interna. Sa probam faptul ca putem face performanta interna, fara a neglija, insa, importanta politicii externe in integrare. Am discutat deja aceste subiecte si toate problemele de contencios cu presedintele ucrainean. Romania nu urmareste sa obtina un statut de lider regional, ci doar sa coaguleze interesele tarii la Marea Neagra, dar si ale unor tari ca SUA, Marea Britanie, Germania, Franta, Italia. In solutionarea problemelor din zona Marii Neagre nu ne atribuim si nu avem ca obiect un statut de lider regional. Noi trebuie sa lucram aici cu tari riverane, membre NATO - Bulgaria si Turcia, intr-un parteneriat care sa sprijine democratia in Ucraina, Georgia, Moldova. Este obligatia noastra de securitate nationala. Este nevoie de o centura de securitate la estul tarii si la Marea Neagra. Pentru ca sustin si cred in independenta presei. Nu am discutat cu premierul Tony Blair subiecte de politica de partid, ci de politica de stat. Exceptionala. Este prima data cand relatia dintre FMI si Guvernul Romaniei este una deschisa si care lasa loc la optiuni de politica fiscala, monetara, bugetara. S-a speculat mult pe tema intalnirilor pe care le-am avut saptamana trecuta la FMI si as vrea sa clarific acest lucru. Eu nu m-am dus la Fondul Monetar International pentru a negocia in numele Guvernului Romaniei. Eu am transmis un mesaj extrem de puternic in care am sustinut punctul de vedere al Guvernului: Romania poate avea un deficit de 0,7-1,2% din Produsul Intern Brut si nu unul de 0,4-0,5% din PIB. Am aratat ca realizarea exigentelor Fondului ar insemna diminuarea investitiilor in infrastructura si am propus sa ramanem in prezentul Acord, urmand sa mai discutam peste trei luni, cu evolutiile economice devenite deja realitate. Aceasta, cred, a fost si pozitia adoptata de Fond, dar nu exclud ca in scurt timp sa se incheie Acordul stand-by in varianta Guvernului Romaniei, dar cu mici ajustari. In nici un caz nu este admisibil sa revenim asupra introducerii cotei unice de impozitare, asupra reasezarii sistemului de pensii sau sa acceptam cresterea TVA. Imediat ce subiectele discutate vor implica prezenta mea acolo. Nu a existat nici 
un astfel de caz. Sunt un sef de stat activ, nu autoritar. Asa cum am promis in campania electorala sunt si voi fi un sef de stat implicat in realitatile sociale si economice ale Romaniei. Transmit acum un mesaj public pe care l-am transmis si in direct Guvernului: este nepermisa intarzierea in elaborarea legislatiei care sa faca din evaziunea fiscala un act criminal pedepsit penal. E nepermis ca, pana acum, actul normativ prin care trebuia eliminate din toata legislatia fiscala articolele ce dau posibilitatea diverselor institutii sa acorde reesalonari si scutiri la plata datoriilor la buget nu s-a facut. E nepermis ca am intrat intr-o criza a medicamentelor si ii vizez pe cei dependenti de insulina. Nu avem nici o scuza sa spunem, chiar daca e adevarat, ca fostul Guvern a cheltuit 7000 de miliarde lei, cu anticipatie, din bugetul pe 2005. Problema compensatelor pentru diabetici nu trebuie sa existe. In momentul de fata lucrurile sunt extrem de stabile in privinta lui Calin Popescu Tariceanu ca presedinte al PNL, dar si din punct de vedere al functiei de premier. Sper ca in luna mai, cand are loc Congresul, acelasi tip de stabilitate sa se astearna si in PD. In conditiile in care nimeni nu pune problema ca Theodor Stolojan sa fie prim-ministru sau presedinte al PNL, nu inteleg emotiile politicienilor Aliantei. Intr-o eventuala campanie electorala Theodor Stolojan nu poate fi decat port-drapelul extrem de important al Aliantei. Chiar nu inteleg de ce atata emotie. Referitor 
la o intalnire cu liderii Coalitiei, aceasta va avea loc imediat ce vor solicita oficial acest lucru si nu prin intermediul presei. Cu privire la anticipate trebuie sa recunosc faptul ca nu exista ziarist care sa-mi ia un interviu si sa nu ma intrebe despre acest subiect - al alegerilor anticipate. Eroarea mea este ca raspund. Imaginati-va ca nu m-ati intrebat. Cozmin Gusa nu e periculos. A plecat din PD prin demisie fara sa astepte o dezbatere in interiorul partidului, iar daca e bun sau nu - e bun oriunde s-ar afla. Este o chestiune a PD. Stiu ca Partidul Democrat are un angajament politic si de loialitate cu PNL si isi va respecta angajamentul. Nu stiu. Face parte dintr-o campanie care a starnit valva de cand sunt presedinte. Locuinta din strada Mihaileanu a fost trecuta in toate declaratiile de avere din ultimii trei ani. Apropierea mea de femei e arhicunoscuta. Am promovat femeile considerandu-le extrem de loiale si profesioniste, oameni cu care se lucreaza foarte bine. Din acest punct de vedere nici o campanie nu ma va face sa-mi schimb abordarile. Este foarte important ca intr-un post ca cel de ministru al Justitiei sau de consilier prezidential pe probleme de politica externa sau pe probleme juridice sa fie numiti oameni neimplicati politic. Orice presedinte ar vrea sa aiba in jurul sau oameni valorosi si loiali. Functia de presedinte, prin natura ei, cheama si la foarte multa loialitate, datorita gradului extrem de ridicat al informatiei care circula si datorita gradului inalt de confidentialitate pe care unele decizii ale presedintelui le implica. Din acest motiv oamenii neimplicati politic, din societatea civila - oameni inteligenti si loiali - sunt o componenta a oricarei institutii prezidentiale din lume, fie ei blonzi sau cu barba. Arhiva ICE Dunarea va fi predata Arhivelor Statului si va fi libera la cercetare pentru oricine. Referitor la dosarele fostei Securitati din arhiva SRI, aceasta va fi predata la CNSAS pana la sfarsitul anului. Presupun ca cei 12 kilometri de dosare, a caror predare a inceput, vizeaza strict dosare ale informatorilor fostei Securitati. Ceilalti sase kilometri ramasi de arhiva vor fi analizati de o Comisie mixta SRI-CNSAS si, inainte de sfarsitul anului, aceste dosare vor fi predate CNSAS. Decizia apartine Partidului Democrat. Nu imi dau cu parerea. Amicala. Este un fost sef de stat si ii voi acorda tot respectul cuvenit. Nici mai mult, nici mai putin. Am fost foarte bine dispus si urmare a modului in care m-au primit 
timisorenii si urmare a anumitor interventii facute acolo la 15 ani de la Proclamatia de la Timisoara. Ce n-au stiut cei care au considerat plecarea mea drept intempestiva e ca a existat un protocol cu Societatea Timisoara in care eu si Majestatea Sa Regele Mihai trebuia sa asistam la decernarea premiilor Societatii Timisoara, dupa care trebuia sa plecam. Si eu si Regele am asistat pana la pauza. De altfel, organizatorii nici nu ne-au asigurat un loc pentru a participa la dezbateri, ci in loja, pentru a privi la dezbateri. Si, cu certitudine, problema lustratiei era o dezbatere interesanta a societatii civile. Va asigur ca voi tine cont de concluziile dezbaterii publice privind lustratia. Sa-l faca odata. 

Nimănui. Bine, în cursa electorală se ştia că nu pot fi bătut. N-aveam cum să pierd alegerile - nici la Bucureşti, nici la Preşedinție. O să fiu foarte sincer. Ion Iliescu a fost primul care a sunat. A telefonat înainte de anunțarea rezultatelor. „Felicitări” Că asta-i viața! Cea de la primărie, pe care o consider, de fapt, poate mai importantă decât victoria de la prezidențiale. Dintr-un motiv simplu. Un politician care câştigă prima dată o cursă electorală rămâne să confirme acest lucru. La Primăria capitalei, după un mandat foarte greu, am intrat a doua oară în cursă şi am câştigat din primul tur, avându-l ca adversar pe Mircea Geoană. Asta înseamnă că pentru cei 2,5 milioane de bucureşteni am „confirmat”. Aş vrea să câştig un nou mandat la Preşedinția României în maniera în care am învins la Primăria capitalei. Victoria de la Bucureşti din iunie 2004 a avut destulă greutate în confirmarea unui politician. Să vedem ce se va întâmpla în 2009 la Preşedinția României. Nu pot alătura aceste fotolii, deoarece sunt complet diferite. La Primăria capitalei, dincolo de aspectele ce țin de investiții, modernizarea oraşului, aveai de-a face cu viața de zi cu zi a cetățenilor: probleme legate de apă caldă, de drumuri, de transport, de încălzire pe timp de iarnă. La Preşedinție, lucrurile sunt extrem de dificile, pentru că dacă faci erori de politică externă este foarte greu să le repari. Pentru un primar nu e mare problemă dacă greşeşte. Însă la un preşedinte de stat e extrem de mare impactul. Aici coordonezi activitatea serviciilor secrete, ai responsabilități enorme, îndeosebi în calitate de preşedinte al Consiliului Superior al Magistraturii. Scaunul unui preşedinte are tot timpul țepi: nu stai comod niciodată. Acolo, la Primărie, dacă ai dat drumul la încălzire, te poți relaxa. Aici, niciodată. Două „lucruri” duc după mine tot timpul - secretara şi şoferul. Cred întotdeauna în ceea ce fac. N-am crezut niciodată c-o să pierd. Tot timpul am fost convins că voi câştiga. „Aş vrea să câştig un nou mandat la Preşedinția României în maniera în care am învins la Primăria capitalei”. Sunt un alergător de cursă lungă, care poate câştiga detaşat. E o performanță extraordinară. Nu a existat până acum om politic care să întrunească la 74 % încrederea populației. Acest fapt nu-l interpretez ca pe un lucru de care să te bucuri, ci ca pe o răspundere enormă. Mi le-a dat natura (râde). Suntem o familie de oameni optimişti, în general. Şi mama mea este un om optimist, şi tata, Dumnezeu 
să-l ierte, a fost un om plin de vervă, i-a plăcut viața, dar a fost serios când era vorba de muncă. A fost militar. Nu numai. Evident, politicienii au şansa pe care le-o dă propriul lor fel de a fi. Pentru mine este o şansă pe care mi-a dat-o Dumnezeu, chiar daca am păr puțin. Nu, până acum, tot ceea ce mi-am propus, am făcut. Timpul e scurt, sunt doar două luni de când m-am instalat la Cotroceni. Am fixat două obiective majore pe care le voi urmări de-a lungul mandatului meu. Primul este legat de cea mai dureroasă problemă internă a României: corupția la nivel înalt. Spun „dureroasă” nu doar pentru că e resimțită de populație, ci din motivul că este dificil de rezolvat. Aici e necesar ca toate verigile să-şi probeze eficiența într-un efort unitar, iar necazul e că unele dintre instituțiile care trebuie să lupte cu corupția, fie că vorbim de poliție, de parchet sau de judecători, sunt ele însele afectate de acest flagel. Şi atunci, problema devine complicată. Cel de-al doilea obiectiv este legat de definirea bazinului Mării Negre drept zonă geostrategică de maximă importanță şi pentru NATO, şi pentru Uniunea Europeană. Consolidarea poziției noastre în Alianța Nord-Atlantică şi integrarea europeană sunt nişte obiective clasice, determinate şi preluate de toate puterile politice care s-au perindat la conducerea țării în ultimii 15 ani. Totodată, dorim să dezvoltăm politica noastră externă legată de Marea Neagră şi de R. Moldova în mod deosebit. Asta are componente care 
duc până dincolo de Ocean, de aceea ne este necesar un parteneriat strategic cu Marea Britanie şi cu Statele Unite. În acelaşi timp, suntem conştienți de ceea ce înseamnă Marea Neagră nu doar din punct de vedere politic. Discutăm despre o zonă de mari resurse economice, care vor trebui distribuite echitabil, şi e necesar ca România să fie parte la această distribuție. Dar discutăm şi despre o zonă de mare instabilitate generată de conflictele înghețate, fie că e vorba de Transnistria, de Osetia sau de Nagorno-Karabah. Nu în ultimul rând, Marea Neagră este un pod de trafic de droguri, de armament şi de carne vie către Uniunea Europeană. Toate sunt nişte elemente ilicit împotriva cărora atât NATO, cât şi Uniunea Europeană luptă şi vor să le pună sub control, pentru că ele afectează grav dezvoltarea şi, dacă vreți, ordinea în statele democratice. Avem bune relații cu Georgia. Sper să îmbunătățim foarte mult relațiile cu Ucraina şi contactele pe care le-am avut cu preşedintele Iuşcenko la Kiev şi în Polonia îmi dau speranța că vom reuşi să rezolvăm problemele aflate în litigiu între România şi Ucraina. Mă refer aici la Insula Şerpilor, la platoul continental şi la frontieră. Ca să nu mai punem la socoteală canalul Bîstroe, care este un alt element de contencios între cele două țări. Sunt convins că şi preşedintele Iuşcenko, şi noi avem un singur obiectiv - închiderea acestor dispute, bazându-ne fiecare pe interesul național, dar şi pe legislația internațională. Îmi vine greu să dau soluții, public. Sigur că noi şi aliații noştri gândim soluții pentru Transnistria. Este foarte important punctul de vedere al Preşedintelui Putin din această perspectivă şi sper ca, în curând, să am ocazia unei întâlniri cu el ca să discutăm foarte deschis, în mod deosebit, lucrurile legate de Transnistria. Neîndoielnic, Rusia este un actor-cheie nu numai în zonă, ci şi la nivelul politicii globale şi trebuie să ții cont întotdeauna şi de interesele acestui stat, atunci când îți doreşti să atingi nişte obiective de politică externă. Voi fi deschis în relațiile cu Kremlinul şi apreciez Rusia ca fiind un stat care trebuie respectat şi tratat în corespundere cu dimensiunile şi forța lui. Nu ştiu dacă lucrurilor de suflet li se pot acorda note. E ca şi cum ai vrea să dai notă soției sau soțului. Astea sunt bune în cazul elevilor şi al studenților. Pentru mine Chişinăul, Republica Moldova reprezintă o chestiune de care mă simt legat sufleteşte. În acelaşi timp, vreau să aşez deasupra sentimentelor 
rațiunea cu privire la ce este mai bine pentru Moldova şi pentru România. Ce vă pot spune este faptul că am discutat amândoi foarte deschis. Conversația a fost esențială în crearea unui climat de încredere între noi, care să ne permită o evoluție comună către UE. Susțin ideea, care nu a fost contrazisă nici de preşedintele Voronin, că suntem două state independente - România şi R. Moldova -, dar un singur popor. Noi ne asumăm responsabilitatea să fim un avocat fervent al Moldovei pentru integrarea europeană. Păi, treburile țării mele se rezolvă parte de către mine, iar cea mai mare parte - de către Guvern. Atribuțiile preşedintelui sunt deosebite în politica externă şi faptul că România încearcă să-şi extindă influența în zonă pe măsura potențialului său este un lucru de natură să aducă servicii şi beneficii şi poporului român, şi aliaților noştri. Prin urmare, lucrez pentru noi toți. Cu siguranță, da. Am discutat la acest subiect cu dl preşedinte Voronin şi cred că în perioada următoare vom identifica nişte modalități acceptabile. Noi avem, însă, restricțiile ce decurg din calitatea noastră de țară care a încheiat negocierile de aderare la Uniunea Europeană. Vă asigur, însă, că vom găsi rezolvarea, cu acordul Comisiei Europene, ca să facilităm obținerea cetățeniei române de către moldoveni. Da. Am certitudinea că va fi găsită o soluție prietenească între cele două țări. Cu acordul Guvernului R. Moldova, lucru pe care îl vom discuta în perioada imediat următoare, vom 
încerca să majorăm substanțial numărul de burse acordate studenților din RM şi să reînnodăm legăturile noastre culturale, în baza respectului reciproc şi, mai ales, a ideii că suntem acelaşi popor, chiar dacă trăim în două state independente. Nu, a fost prima mea vizită la dvs. Nici Moscova n-am vizitat-o, chiar dacă am străbătut lumea în lung şi în lat prin natura meseriei. Probabil, din această cauză nu am complexe să mă duc la Moscova, spre deosebire de foştii noştri conducători. Da. Deja nu mai suntem într-un soi de campanie în care să-i convingi: drept argumente servesc doar acțiunile. În exercitarea funcției, nu mai există soluții propagandistice, ci credibilitatea acțiunilor tale. Iar echipa este una pe care o cunosc de mult. Cu această echipă am fost în opoziție, cu această echipă am venit la putere şi tot cu ea am să plec de la Cotroceni atunci când poporul român va spune „stop!”. Sunt. Nu sunt un şef uşor de suportat. Cred că plăcerea de a conduce o are orice om din naştere. Eu, însă, am făcut exercițiul conducerii de foarte tânăr. Am fost comandant de navă, ministru al Transporturilor în cinci guverne, primar general al capitalei. Exercițiul puterii este parte din existența mea şi îl practic cu relaxare grație experienței. Bineînțeles, puterea trebuie exercitată pentru cei care te-au desemnat să fii şef, fie chiar şi preşedinte al României. Relații normale, de respect. În România, această funcție este extrem de puternică, nu e una decorativă, întrucât este obținută prin vot direct, nu prin cel al parlamentului. Vocea poporului. Atât. Poate fi periculos doar pentru poporul pe care îl conduci, dacă conduci prost. Dacă conduci prost o navă, e periculos pentru tine. Forța de a înfrunta orice. Am altă dimensiune a pericolului. Marea îți oferă toate categoriile de pericol - ori eşti în furtună, ori operezi în zonă de război, ori ai incendiu la bord. De aceea, riscurile pământeşti devin uneori nesemnificative în raport cu cele marine. Mama se trage dintr-o familie cu 11 copii din comuna Basarabi, jud. Constanța. Tata e originar din comuna Podul Hagiului, dintre Iaşi şi Vaslui, foarte aproape de frontiera cu R. Moldova. A făcut Şcoala de Ofițeri şi a fost repartizat la Brigada de tancuri din Basarabi în 1950, făcând parte din prima promoție de ofițeri de după război, când Armata Regală a fost înlocuită de armata noului regim, a „poporului”. Părinții s-au cunoscut la Basarabi. S-au luat şi au făcut doi băieți. După care, uşor-uşor, ne-am luat zborul. Îmi 
amintesc bine de tancuri. Ne ducea tata pe la unitate şi ne arăta „minunăția”. În minte că m-a impresionat o ieşire pe dedesubt, dintre şenile. Să tot fi avut patru-cinci ani... Nu, visam la mare. Am locuit la Constanța! Acesta mi-a fost visul: să cutreier lumea, navigând. Aş zice că, înainte de toate, corectitudinea. Am o fiică avocat, cealaltă este economist. Cea mai mare, Ioana, a studiat în România, iar cea mică, Elena, - în Statele Unite. E casnică. Veghează la noi trei. În 1998. Am făcut un ware cu fosta mea navă. N-am timp pentru aşa ceva. Am avut meserii care mi-au ocupat toată ziua şi nu mi-am creat vreo pasiune în afara muncii şi a familiei. Sunt singurele zone de interes pentru mine. Un stat puternic în NATO şi în Uniunea Europeană. Suntem a şaptea țară ca mărime în Europa, o țară de care toată lumea va trebui să țină cont, atunci când vorbeşte despre interesul ei național. Nu ştiu. Dar ştiu că nu-mi lipseşte această dragoste şi sper să o aibă cât mai mulți politicieni. Poți fi un om politic bun numai atunci când ții la țara ta şi o ai în suflet.

Mai bine decât îşi închipuie mulţi. Va trebui să mai manevreze prin unele furtuni, însă va acosta cu bine, în siguranţă şi nevătămată. Răspunsul meu sincer sună: Nu. Când Tratatul va fi semnat, România încă nu va fi pregătită în ceea ce priveşte standardele Uniunii Europene. Până la aderarea din 2007 trebuie să mai muncim încă foarte greu: România trebuie să devină o economie de piaţă funcţională. Cetăţenii şi firmele trebuie să poată avea cu adevărat încredere în statul român. Şi noi vrem să înlăturăm corupţia din ţară. Critica e îndreptăţită. Rugămintea mea este însă ca România să nu fie judecată doar pe baza a ceea ce s-a petrecut în ultimii ani. De la victoria noastră în alegeri, în urmă cu trei luni, purtăm o luptă dură împotriva corupţiei. Patruzeci de generali din Poliţie au fost suspendaţi din serviciu, conturile a 42.000 de firme au fost blocate, pentru că nu plătesc impozit. În cazul criminalităţii economice, precum privatizarea rafinăriei de stat RAFO, responsabili au fost între timp arestaţi. Nu, pentru că în cazul Croaţiei e vorba despre criterii politice, pe care noi le îndeplinim de mult. Am fost comandant de navă pe petroliere. Nu mi-am ratat niciodată ţinta. În lupta împotriva corupţiei nu am voie să cedez şi nu o voi face. Eu voi câştiga. Fiecare aparat poate fi învins prin voinţă politică. Luaţi exemplul deschiderii actelor serviciului secret. Până de curând nimeni nu a vrut asta. Dar m-am impus. De la începutul lui martie, fosta arhivă a poliţiei secrete comuniste Securitate este predată oficiului CNSAS pentru deschiderea actelor. Lupta împotriva corupţiei şi împotriva vechilor structuri este o chestiune de voinţă politică. Pe care eu o am. Pe care o are şi noul guvern. Şi pentru Copos e valabil: toleranţă zero în faţa corupţiei. Dacă se va dovedi corupt, trebuie să treacă acolo unde e locul unor astfel de oameni: la închisoare. Nu am venit la Berlin pentru a-mi schimba orientarea politică externă. Avem cu Statele Unite şi cu Marea Britanie un parteneriat strategic autentic, iar acesta este un element-cheie al politicii româneşti de securitate. Şi trupele noastre din Irak le vom retrage numai în acord cu SUA. Însă am avut şi în Kosovo trupe comune cu ţări din UE. România are nevoie de aliaţi atât în Europa, cât şi dincolo de Atlantic. Exclusivitatea în materie de politică externă nu prinde bine nimănui.

Eu nu cred că astfel de neînţegeleri trebuia să existe. Este foarte clar, pentru România, că are o prioritate majoră legată de evoluţia ei către UE, şi aceasta se numeşte integrare la 1 ianuarie 2007, ca o soluţie de revenire a României în familia europeană. Or, din acest punct de vedere nu există dubii în România. Este prioritatea naţională cea mai importantă. În acelaşi timp, şi poate în aceeaşi măsură, avem priorităţi de securitate naţională. România are la frontiera de est un conflict îngheţat în Transnistria, un conflict care a generat un război moldoveano-transnistrean, care a fost la un pas să antreneze şi statele din zonă; nu ştim niciodată când şi cum va evolua acest conflict îngheţat. Din acest motiv, considerăm că prioritatea de securitate naţională pentru România este realizarea unor garanţii că acest conflict nu va afecta niciodată România şi mai ales încercăm să creăm condiţii pentru stingerea lui, pentru dobândirea controlului integral al statului moldovean asupra propriului său teritoriu. Este clar că au eşuat cel puţin până acum negocierile OSCE - Fedraţia Rusă - Ucraina - Moldova şi ceva trebuie făcut, iar acest ceva nu poate fi decât acţiune eficientă pentru eliberarea teritoriului transnistrean de trupele Federaţiei Ruse şi mutarea armamentelor şi muniţiilor de pe teritoriul Transnistriei. Eu sunt un om foarte deschis şi nu am venit aici să fac pe politicianul versat, ci să spun adevăruri. Criticile sunt îndreptăţite. În raport cu ce s-a întâmplat în România în ultimii 15 ani şi în ultimii 4 ani este îndreptăţită suspiciunea unor politicieni germani cu privire la România. În acelaşi timp însă, rugămintea mea ar fi ca România să nu fie judecată pentru perioada 2000-2004 sau nu numai pentru acea perioadă, ci aş ruga politicienii germani care au suspiciuni cu privire la România să privească şi la ce s-a întâmplat în ultimele 3 luni de la instalarea noii administraţii. A început o luptă extrem de dură împotriva corupţiei, iată peste 40 de generali din Poliţia Română destituiţi, trecuţi în rezervă şi mulţi dintre ei intraţi în anchete penale; 42 de mii de societăţi cu conturile blocate pentru că au crezut că îşi pot permite să nu plătească obligaţiile faţă de bugetul de stat; Justiţia a fost scoasă de sub influenţa guvernului, nu mai avem un control al Ministerului Justiţiei asupra sistemului Justiţiei româneşti în ansamblul ei. Toate acţiunile guvernului, ale preşedintelui României sunt îndreptate către stimularea instituţiilor statului să lupte 
eficient împotriva corupţiei. Uitaţi-vă la câteva cazuri de notorietate la nivel european, dacă vreţi, cazul RAFO-Oneşti, care în sfârşit de luna trecută a dus la arestarea marilor capi ai afacerii cu Rafinăria RAFO-Oneşti, şi veţi avea în continuare foarte multe noutăţi în această privinţă. Deci, eu cred că politicienii care suspectează pe bună dreptate România ar trebui să se uite totuşi cu atenţie şi ce se întâmplă acum în România; sunt convins că ne vor da mai mult credit decât până acum. Vă pot spune că vineri am avut o discuţie cu conducerea EADS la Bucureşti şi, fără să intru în detalii, vă pot spune că am stabilit câteva principii extrem de importante care mai pot lăsa o speranţă acestui contract. În primul rând, nu acceptăm nici o suprapunere pe finanţările de la Comisia Europeană, nu acceptăm nici o suprapunere pe finanţările din bugetul de stat al României, nu acceptăm nici o suprapunere pe finanţările pe programul Schengen. Iar dacă după toate aceste neacceptări mai rămâne ceva de făcut, putem discuta despre contract în continuare. Aici eu nu sunt partizanul unor discriminării pozitive, să creăm condiţii pentru întoarcerea evreilor sau a germanilor. România toată trebuie să fie o ţară în care să se trăiască mai bine, să dea şanse mai mari oricărui cetăţean şi atunci cu siguranţă vor fi şi destui etnici germani care au plecat şi care vor dori să revină, cum la fel vor fi şi israelieni, şi unguri care au plecat şi vor dori să revină. Am convingerea că intrarea 
României în UE va fi şi ea un motor de stimulare a întoarcerii pe plaiurile natale a multor români care au plecat şi vor reveni. Eu cred că România poate oferi Germaniei ceea ce deja oferă de mulţi ani, soliditatea unei relaţii bilaterale durabile şi oneste. În al doilea rând, în România în momentul de faţă investitorii germani ocupă locul doi ca volum de investiţii cu o perspectivă de creştere extraordinară a investiţiilor germane în România, mai ales după puternica reformă fiscală făcută începând cu 1 ianuarie 2005, când s-au creat condiţii care stimulează extraordinar de mult investiţiile. În al treilea rând, România este o ţară care prin aşezarea ei la frontiera orientală a NATO, dar şi a UE, este o ţară care are nevoie de prietenia Germaniei, a Franţei, a tuturor ţărilor puternice pentru ca la rându-i să garanteze securitate şi linişte pentru toată Europa. Nu-i uşor să fii la frontiera orientală a UE şi înţelegeţi foarte bine ce spun, o zonă complicată. Nu aş îndepărta nici respectul pe care tradiţional românii l-au avut pentru nemţi, cum le spunem noi. Să munceşti ca neamţul, să gâneşti ca neamţul, să fii exact ca neamţul, să fii punctual ca neamţul. Deci, este un lucru pe care poporul român îl acordă cu generozitate poporului german şi el se numeşte respect. Iată câteva din argumentele pentru care eu cred că relaţia bilaterală româno-germană va deveni tot mai puternică. Nu aş vrea însă să creadă cineva că am venit în Germania şi mi-am schimbat discursul. Sunt un susţinător fără rezerve al relaţiei transatlantice şi al relaţiei noastre, a Parteneriatului nostru strategic cu SUA şi cu Marea Britanie. Şi eu vă mulţumesc mult. 

Acest sprijin este acordat de ani de zile. Pentru ce ar trebui să lipsească pe ultimii metri? Eu sunt convins că parlamentarii ne vor acorda la 13 aprilie şansa de care avem nevoie. Noul guvern liberal, care funcţionează de la 1 decembrie, a declarat război corupţiei şi a concediat deja 40 de generali şi funcţionari din poliţie din cauza activităţii ineficiente. Contractele publice nu mai pot fi acordate fără licitaţie. Justiţia lucrează acum liberă de orice constrângere politică iar presa, de asemenea, funcţionează fără cenzură, astfel încât pesimismul este inoportun. Nu. Suntem conştienţi de riscurile unei aderări rapide. Totuşi, ne menţinem termenul ţintă 1 ianuarie 2007 şi ne asumăm întreaga răspundere pentru aplicarea măsurilor dificile care ne mai stau în faţă. Un vot negativ din partea Bruxelles-ului ar fi, din punctul nostru de vedere, cu totul neîndreptăţit. Trebuie să ne respectăm reciproc şi să nu uităm că avem un trecut, un prezent şi un viitor în această Europă comună. De asemenea, trebuie să avem în vedere că România formează graniţa estică a NATO, în spatele căreia este depozitat încă un mare arsenal militar. Noi avem nevoie de aliaţi puternici. 

Sunt convins de faptul că parlamentarii europeni vor vota pentru aceasta la 13 aprilie. România are nevoie de această şansă. Guvernul nostru a declarat o luptă acerbă contra corupţiei. Este pregătit să îndeplinească enormele obligaţii legate de aderare. Astfel, 40 de generali de poliţie şi funcţionari publici din administraţie au fost înlăturaţi din funcţii din cauza incompetenţei. Pentru 4200 de firme care aveau datorii faţă de stat au fost blocate conturile bancare. Monitorizarea prin Uniunea Europeană este necesară. Noi o considerăm un ajutor. Aceasta conferă credibilitate acţiunii Guvernului. Vreme de 15 ani, România a acumulat multă neîncredere,pentru că nu au fost respectate promisiunile. Din ianuarie 2005 s-a interzis plata campaniilor publicitare din fonduri publice. Tocmai prin acestea mediile de informare ajungeau înainte în dependenţă politică. Această pârghie pentru controlul presei nu mai există. De la 1 ianuarie, ministrul Justiţiei nu mai are dreptul să numească procurorii, judecătorii şi preşedinţii instanţelor. De asemenea, nu mai exercită controale în Justiţie. În prezent, Justiţia se administrează singură, sub conducerea Consiliului Suprem al Magistraturii, independent de Ministerul Justiţiei şi de întregul guvern. După această separaţie a Justiţiei de Politic, mai trebuie curăţată de corupţie. Vom face şi asta. Marea Britanie este membru UE. Statele Unite sunt unul din aliaţii tradiţionali ai Comunităţii. România consideră integrarea în Uniunea Europeană ca o prioritate. Însă ţara noastră are nevoie de securitate în flancul estic al NATO şi UE. Transnistria şi trupele ruseşti staţionate acolo nu sunt departe de graniţa noastră răsăriteană. În Caucaz există conflicte care mocnesc. Dacă noi garantăm siguranţa noastră naţională prin apartenenţa la NATO, aceasta serveşte şi Uniunea Europeană. Spun categoric: DA. Înţelegerea existentă între Uniunea Europeană şi Ucraina este numai un prim pas. Asemenea perspective sunt însă importante şi pentru Moldova, Georgia şi spaţiul ex-iugoslav. 

Semnarea Tratului de aderare, care se aşteaptă să aibă loc la 25 aprilie, va însemna realizarea cu succes a celei de-a doua etape din calendarul aderării, după încheierea cu succes, în decembire 2004, a negocierilor de aderare la Uniunea Europeană la 1 ianuarie 2007. După 25 aprilie, procesul integrării noastre în Uniunea Europeană va însemna 95% eforturi interne pentru îndeplinirea în totalitate a angajamentelor asumate. Atingerea obiectivului nostru final la 1 ianuarie 2007 va depinde numai de instituţiile noastre şi de solidaritatea manifestată de cetăţenii României şi Bulgariei pentru acceptarea şi respectarea măsurilor adoptate. Semnarea de către cele două ţări a Tratatului de aderare la Uniunea Europeană la 25 aprilie va reprezenta un moment foarte important în parteneriatul pe termen lung dintre ţările noastre. Parteneriatul se va concentra nu numai asupra dezvoltării şi consolidării relaţiilor bilaterale ca viitoare state membre ale Uniunii Europene. Acesta se va reflecta şi prin voinţa noastră comună să sprijinim activ soarta europeană a ţărilor din jurul nostru. Bulgaria şi România vor trebui să-şi consolideze colaborarea în cadrul euroregiunilor deja existente. Ele trebuie să încurajeze contactele dintre cetăţenii lor. Un prim semnal în acest sens îl va constitui sărbătorirea comună, la Giurgiu şi Ruse, a semnării Tratului de aderare la Uniunea Europeană. Un proiect important al colaborării în cadrul UE va fi construirea podului de la Vidin-Calafat. În ceea ce priveşte colaborarea în cadrul NATO, consider că statutul de ţări membre al României şi Bulgariei le impune responsabilităţi deosebite privind sporirea securităţii şi stabilităţii în Europa de sud-est şi în Bazinul Mării Negre. România şi Bulgaria îşi pot aduce contribuţia la securitatea regională prin elaborarea unor proiecte comune de luptă împotriva riscurilor asimetrice în regiunile menţionate. Coordonarea între România şi Bulgaria, ca membre ale NATO, contribuie la intensificarea sprijinului lor atât în privinţa integrării "Grupului Adriatic", cât şi pentru eforturile Serbiei şi Muntenegru şi Bosniei şi Herţegovina pentru includerea acestora în programul Parteneriat pentru Pace. Prezenţa bazelor SUA în regiune va fi un factor de stabilitate. Ţara noastră este interesată să găzduiască baze americane pe teritoriul său. Pentru că România este amplasată la graniţa unor conflicte îngheţate, cum este cel din Transnistria. Suntem ingrijoraţi în privinţa pericolelor din situaţia din Transnistria 
şi în general din toate conflictele îngheţate în Bazinul Mării Negre atât la adresa României, cât şi a ţărilor membre NATO şi UE. De aceea, considerăm că este necesară amplasarea de baze militare americane pe teritoriul României şi parteneriatul cu SUA şi Marea Britanie. În calitatea lor de viitoare membre cu drepturi depline al Uniunii Europene, România, ca şi Bulgaria, au interesul strategic de a transmite valorile democratice în spaţiile vecine lor. Astfel, va fi consolidată securitatea pe continent. În acest sens, România sprijină ferm integrarea europeană a ţărilor din Balcanii Occidentali. România a promovat şi va continua să promoveze o politică pro-europeană în Balcanii Occidentali, în scopul consolidării democraţiei şi respectării drepturilor omului, precum şi pentru asigurarea pe termen lung a securităţii şi stabilităţii în regiune. România are un interes fundamental în regiunea Mării Negre. Această regiune include Republica Moldova, Ucraina şi statele din Caucazul de Sud. Această regiune trebuie să fie stabilă, democratică şi cu o legătură mai strânsă cu structurile europene şi euroatlantice. Evenimentele petrecute în Ucraina şi, în urmă cu un an, în Georgia au deschis calea instaurării democraţiei, securităţii şi bunăstării economice în întreaga regiune a Mării Negre. Sperăm ca şi Republica Moldova să urmeze traseul nostru democratic către un viitor european. Marea Neagră este o punte de legătură între Orientul Apropiat şi ţările care şi-au câştigat independenţa 
din fostul bloc sovietic cu Uniunea Europeană şi NATO. Acum, de ieşire la Marea Neagră dispun trei aliaţi ai NATO. În aceeaşi regiune există conflicte îngheţate în Transnistria, Abhazia, Osetia de Sud şi Nagornâi Karabah. România sprijină iniţiativele de cooperare regională în domeniul securităţii printr-o logică integrată cu cea a NATO şi UE. Este necesară o abordare integrată şi simultană a ameninţărilor principale la adresa securităţii - conflictele îngheţate, terorismul, traficul de arme, persoane şi droguri, mărfuri periculoase şi cu posibilă dublă întrebuinţare şi alte forme de activităţi ilegale. Dezvoltarea economică a regiunii şi integrarea sa viitoare în Uniunea Europeană vor depinde în mare măsură de dezvoltarea unor coridoare de transport, de reţele de transport ale energiei şi interconectarea acestora cu infrastructura europeană. Regiunea are nevoie de investiţii masive. Uniunea Europeană trebuie să-şi asume rolul său important în stabilizarea, dezvoltarea şi integrarea acesteia. O atenţie deosebită trebuie acodată proiectelor ce pot fi selectate pentru o finanţare internaţională. Este foarte important ca ţările din regiune să îmbunătăţească gestionarea serviciilor de infrastructură şi să treacă la oferirea acestora pe principii comerciale. Centrala nucleară de la Belene reprezintă încă un caz în care se demonstrează buna colaborare dintre autorităţile române şi bulgare, între ministerele mediului din cele două ţări. În prezent, se află în curs de finalizarea un sondaj al opiniei publice din România privind impactul proiectului asupra mediului înconjurător. O procedură asemănătoare a existat şi în Bulgaria la lansarea proiectului de construire a celui de-al doilea reactor al centralei nucleare de la Cernavodă. Ambele sondaje sunt în conformitate cu legile, precum şi cu Convenţia ESPOO. Autorităţile şi cetăţenii români sunt interesaţi ca noua centrală nucleară de la Belene să corespundă standardelor internaţionale de securitate. Având în vedere negocierile dificile purtate de autorităţile bulgare cu UE pentru închiderea reactoarelor 3 şi 4 ale centralei nucleare de la Kozlodui, noi suntem convinşi că, în cazul noii centrale nucleare de la Belene, asigurarea cerinţelor de securitate şî protecţie a mediului înconjurător constituie mai mult decât o grijă a autorităţilor bulgare. 

Bună dimineaţa! În Italia va fi o vizită de o zi şi jumătate. În programul vizitei sunt câteva întâlniri cu preşedintele Italiei, domnul Carlo Azeglio Ciampi, cu primul ministru, Silvio Berlusconi, cu ministrul de externe, Gianfranco Fini, şi o întâlnire cu bursierii români de la Accademia di Romania din Roma. O întâlnire care, în opinia mea, are rolul să arate şi interesul pe care Guvernul îl are pentru tinerii care se pregătesc în Italia. Obiectivele vizitei sunt: consolidarea relaţiei bilaterale, în măsura în care, relaţia cu Italia e cea mai bună din punct de vedere economic - cea mai înaltă rată a schimburilor bilaterale o avem cu Italia. În acelaşi timp, vizita are un pronunţat caracter politic şi se înscrie în vizitele premergătoare momentului 13 aprilie, momentul în care Parlamentul European trebuie să dea un vot conform pentru semnarea Tratatului de Aderare pe 25 aprilie. Întâlnirile vor prilejui şi un schimb de puncte de vedere cu privire la participarea Italiei şi României alături de aliaţi în teatrele de operaţiuni, în mod deosebit în Irak. Punctul nostru de vedere va fi acela că România trebuie să-şi respecte angajamentele până la capăt în relaţiile cu aliaţii cu care se află în Irak. Vă mulţumesc şi vă doresc o zi bună. 

Doamnelor şi domnilor, Mă bucur să ne aflăm împreună într-un moment extrem de important pentru România şi pentru poporul român. Sărbătorim astăzi un an de la momentul în care România a devenit membru de jure al Organizaţiei NATO. A fost unul dintre primele obiective afirmate de politicienii români imediat după revoluţia din decembrie 1989. Iată că astăzi România este membru cu drepturi depline al NATO şi, în curând, va deveni membru cu drepturi depline al Uniunii Europene. Cele douăsprezece luni de la apartenenţa României la NATO au prilejuit ţării noastre ocazia să demonstreze că este un bun membru al Organizaţiei Transatlantice. Au fost, în aceste douăsprezece luni, momente în care România şi-a probat, nu numai buna credinţă, nu numai calitatea de bun membru NATO, ci şi capacitatea de a fi un membru NATO capabil de contribuţii pozitive, şi nu un simplu consumator de securitate. Efortul poporului român de a proba că România este un participant activ în politica NATO este demonstrat de prezenţa militară a ţării noastre pe toate teatrele importante de operaţiuni, acolo unde NATO, sau ţări membre NATO, desfăşoară operaţiuni militare. Fie că vorbim de Bosnia, fie că vorbim de Afganistan, fie că vorbim de Irak, România este o prezenţă militară care contribuie la înfăptuirea politicii NATO şi a statelor membre NATO. Efortul pe care poporul român l-a făcut este, în acelaşi timp, şi un moment de întoarcere a lui în rândul ţărilor occidentale, acolo de unde, de fapt, nu a plecat niciodată. Cultura, mentalitatea, dorinţa, voinţa " dacă vreţi " ale poporului român au fost întotdeauna acelea de a fi în rândul ţărilor occidentale. Despărţirea vremelnică de valorile acestora a prilejuit şi o întoarcere la fel de dorită de poporul român. în ceea ce ne priveşte, România va continua să-şi aducă contribuţii importante, dar pe măsura capacităţii sale, la realizarea păcii şi a obiectivelor NATO. România, în acelaşi timp, va duce o politică de a-şi susţine, în interiorul Alianţei, interesul naţional. în momentul de faţă, considerăm că promovarea energică a unei politici de stabilizare a zonei de la Est de frontierele României şi, implicit, la Est de frontierele NATO, este nu numai în interes naţional, dar este şi în interesul statelor NATO şi al statelor Uniunii Europene. Considerăm că avem o obligaţie nu numai morală, dar şi politică, de a ne aduce contribuţia la instaurarea păcii în zona Mării Negre, la instaurarea unor regimuri stabile şi democratice, lucru la care, aşa cum 
am făcut-o în ultimul an, chemăm şi statele membre NATO şi statele membre ale Uniunii Europene să participe şi să se implice. Avem obligaţia să promovăm interesele NATO şi ale Uniunii Europene prin atragerea, în drumul către Vest, atât a Republicii Moldova, cât şi a Ucrainei sau a Georgiei. Apreciem că avem obligaţia să fim un stat care contribuie la diminuarea traficului de persoane, a traficului de armament, a traficului de droguri peste Marea Neagră. în acest efort, am făcut apel atât la statele membre NATO, cât şi la statele membre ale Uniunii Europene, la implicare. Avem convingerea, de asemenea, că este nu numai în interes naţional, dar şi în interesul statelor NATO, găsirea unor soluţii pentru Balcanii de Vest. Zona Balcanilor de Vest trebuie să primească o soluţie euro-atlantică de la ţările membre ale structurilor euro-atlantice. Nu este doar în interesul României să existe o zonă de pace şi de linişte la frontiera de sud-vest, dar este şi în interesul NATO şi al Uniunii Europene ca zona Balcanilor de Vest să fie o zonă care se îndreaptă spre democraţie. împărtăşim alături de statele membre NATO nu numai valorile militare, dar şi valorile morale, politice specifice statelor membre NATO şi avem convingerea că aceste valori reprezintă etaloanele de garantare a securităţii, a păcii, a liniştii, nu numai pentru statele membre, ci şi pentru statele care se află la frontierele NATO şi ale Uniunii Europene. Vă asigur că România îşi va continua politica de a fi un membru activ 
al NATO, vă asigur că România îşi va respecta toate angajamentele asumate, atât în interiorul Alianţei, cât şi în relaţiile bilaterale, şi vă asigur că România va continua să fie un stat care contribuie la întărirea securităţii statelor membre NATO şi a statelor Uniunii Europene. Aş vrea acum, la un an de la intrarea României în NATO, să mulţumesc militarilor români aflaţi pe teatrele de operaţiuni, să mulţumesc comandanţilor din Armata Română care i-au instruit la nivelul la care militarii români să facă cinste ţării lor de origine, mulţumesc familiilor celor care au căzut la datorie. Vă mulţumesc.

În primul rând, "La mulţi ani!" uneia dintre cele mai cunoscute şi mai valoroase fundaţii, componentă a societăţii civile din România, o organizaţie care s-a adresat unuia dintre cele mai dificile subiecte, uneia din cele mai dificile realităţi ale societăţii româneşti - copiii. Înfiinţarea Organizaţiei în 1990 a răspuns unui imperativ extraordinar al României de la acea vreme, şi anume, grija pentru zecile de mii de copii care nu mai aveau o soluţie. Şi era pentru prima dată când se spunea că România are copii pentru care nu are soluţii. Eu aş vrea să mulţumesc nu numai celor care conduc Fundaţia "Salvaţi copiii", dar aş vrea să mulţumesc şi fiecăruia dintre cei circa 6 mii de membri ai Fundaţiei şi celor circa 800 de activişti voluntari ai Fundaţiei. Ştim foarte bine că România are încă probleme foarte mari la acest capitol. În acelaşi timp, astăzi, la moment aniversar al Fundaţiei, nu putem să nu observăm progresul extraordinar înregistrat şi cu contribuţia Fundaţiei "Salvaţi Copiii", din 1990 şi până acum. Dincolo de mortalitatea infantilă ridicată, în raport cu ţările din Uniunea Europeană, dincolo de nivelul scăzut de şcolarizare al copiilor rromi, rămâne totuşi o mare realitate, şi anume aceea că zilele trecute, când s-a discutat despre votul pozitiv sau negativ al României în Parlamentul European, problema copiilor nu a mai fost adusă ca argument împotriva României. Or, acest lucru arată că statul român, împreună cu societatea civilă, cu sprijinul Uniunii Europene, al Comisiei Europene, a reuşit să apropie problema copiilor de o rezolvare pozitivă. Eu am o întâmplare, pe care nu ezit să o menţionez, o întâmplare de cooperare extraordinară cu Fundaţia "Salvaţi copiii". În 1998, fiind ministru al Transporturilor, am hotărât să găsesc o soluţie pentru copiii din Gara de Nord. Sigur, ca ministru, nu era foarte dificil să iei o măsură administrativă, să aduni cele câteva sute de copii care erau în zona Gării de Nord, să-i duci la Baia Griviţa, să-i deparazitezi, să-i speli, după care să-i duci într-un hotel al Metrorex. Marea problemă era ce se întâmplă de a doua zi, după ce copiii sunt în hotelul Metrorex. Atunci s-a oferit să ne ajute Fundaţia "Salvaţi copiii". Sigur, în primele zile nu mai încăpeai de fundaţii prezente în holul hotelului, dar, după trei zile, singura fundaţie care rămăsese şi a continuat treaba până la capăt a fost Fundaţia "Salvaţi copiii". Probabil, atunci, soarta câtorva zeci de copii care dormeau prin canalele din jurul gării a primit 
o şansă, şansa extraordinară a generozităţii şi a dăruirii oamenilor de la "Salvaţi copiii". Eu sunt unul dintre politicienii care a văzut ce puteţi să faceţi pentru copii. Sunt convins că la fel faceţi peste tot unde acţionaţi şi pentru acest lucru vă mulţumesc mult şi vă asigur de tot sprijinul meu în continuare. La mulţi ani, "Salvaţi copiii"!


Doamnelor şi domnilor, Stimaţi membri ai corpului diplomatic, Îmi face o reală plăcere să mă adresez dumneavoastră cu această ocazie. Doresc să precizez că sunt deosebit de onorat că aţi răspuns invitaţiei noastre de a participa la acestă Conferinţă şi sunt bucuros să constat cât de numeroasă este comunitatea celor interesaţi de problemele de securitate, pace si prosperitate ale Mării Negre. Conferinţa  „Black Sea Area and Euro-Atlantic Security: Strategic Opportunities” marchează în fapt un dublu eveniment: pe de o parte, iniţiem - la nivelul Preşedinţiei - seria unor activităţi concrete dedicate problematicii Mării Negre; pe de altă parte, extindem gama acţiunilor consacrate procesului de elaborare şi dezbatere publică a strategiei de securitate naţională. Pe parcursul conferinţei, intenţionăm să punem în discuţie aspecte de importanţă majoră circumscrise acestor tematici şi, totodată, să căutăm împreună soluţii apte să răspundă mai bine atât intereselor naţionale legitime, cât şi nevoilor de securitate ale comunităţii euro-atlantice. Subliniez acest lucru deoarece am convingerea că evoluţiile majore survenite pe plan intern si internaţional, în cadrul mediului geopolitic global si zonal, impun o schimbare semnificativă a abordării la nivelul strategiilor de securitate. Se poate spune că România a depăşit faza tranziţiei şi a intrat în etapa normalizarii dezvoltarii sale democratice, în timp ce relaţiile internaţionale se structurează tot mai clar pe două coordonate majore: expansiunea democraţiei şi contracararea terorismului. Ca urmare, cred că România trebuie să promoveze o strategie mult mai dinamică, o strategie activă si anticipativă, centrată pe o înţelegere profundă a acestor evoluţii. În mod firesc, declaraţiile prin care anunţam o astfel de strategie au produs dezbateri aprinse şi, adesea, contradictorii, atât în mediul politic şi academic intern, cât şi la nivelul opiniei publice româneşti. Consider aceasta ca un semn de maturizare a societăţii, o evoluţie capabilă să potenţeze eforturile de cristalizare ale unui document de substanţă, apt să reflecte cu adevarat dimensiunea naţională, transpartinică a unei astfel de strategii, dar şi semnificaţiile sale externe. După cum cunoaşteţi, în contextul priorităţilor de politică externă pe care le-am afirmat încă de la începutul mandatului meu, am acordat o atenţie deosebită problematicii Mării Negre. Consider această temă o chestiune vitală, de interes naţional. Dintr-o altă perspectivă, zona Mării Negre 
- înţeleasă ca o arie geopolitică importantă, ce cuprinde şi statele situate în jurul său, în proximitatea acesteia - necesită mai mult decât atât. Ea reclamă o adevărată strategie euro-atlantică menită, pe de o parte, să asigure stabilitatea, democratia, securitatea şi prosperitatea, şi, pe de altă parte, să alimenteze corespunzator dinamismul proceselor de transformare democratică. În fundamentarea unei astfel de strategii trebuie pornit de la realităţile zonei, de la premisele realiste referitoare la aceste realităţi, dar şi de la modul în care această zonă se articulează cu procesele globale. În primul rând, trebuie să menţionăm că - pentru prima dată în istorie - toate statele din zonă sunt unite în jurul unori valori şi interese fundamentale care guvernează evoluţia relaţiilor internaţionale şi anume: democraţia, respectarea drepturilor omului, libertatea şi lupta împotriva terorismului. Este o oportunitate istorică, o alternativă creatoare la conceptul de zonă tampon. Şi, ca unul care ştie bine ce înseamnă o decizie crucială într-un moment favorabil, cred că nu trebuie si nu ne este permis să ratăm o ocazie excepţională ca aceasta. În al doilea rand, doresc sa remarc faptul că toate statele din acest perimetru sunt racordate, într-un fel sau altul, la arhitectura de securitate euro-atlantică. Astfel, în raport cu NATO, ne aflăm în următoarea situaţie: trei state sunt membre ale Alianţei (Turcia, Bulgaria, România), două state (Georgia şi Republica Moldova) sunt membre 
ale Parteneriatului pentru Pace, iar alte două (Federaţia Rusă şi Ucraina) dezvoltă parteneriate speciale cu NATO. Noile autorităţi democratice instalate la putere în Ucraina şi Georgia şi-au manifestat expres dorinţa intensificării acestor parteneriate, în ideea declarată de a începe pregătirile în vederea unei posibile aderari la NATO. Din perspectiva Uniunii Europene, situaţia se prezintă, de asemenea, deosebit de favorabil. Astfel, Romania si Bulgaria vor semna în curând tratatul de aderare si vor deveni, în condiţii normale, membre ale acesteia în ianuarie 2007. Turcia va începe, probabil, tratativele de aderare la Uniunea Europeană în toamna acestui an şi având în vedere contribuţiile sale majore la securitatea europeană şi zonală, poate spera la un calendar cu adevarat optimist. La rândul lor, Ucraina, Georgia si Republica Moldova îşi manifestă tot mai ferm dorinţa de integrare în Uniune şi dezvoltarea unor relaţii intense. Menţionez, de asemenea, amploarea şi complexitatea relaţiilor de cooperare activă si dinamică ce s-au stabilit şi se dezvoltă între Uniunea Europeană şi Federaţia Rusă, relaţii care întregesc tabloul oportunităţilor excepţionale pe care actualul moment le prezintă în zona Mării Negre. O a treia problemă priveşte poziţia geopolitică particulară pe care a dobândit-o această zonă în ansamblul relaţiilor internaţionale. Menţionam anterior, ca o evoluţie deosebit de pozitivă, faptul că zona Mării Negre a depăşit faza în care putea fi considerată doar o zonă tampon. Ea se dezvoltă ca o verigă majoră ce realizează legatura între arealul strategic euro-atlantic şi cel ce cuprinde Orientul Mijlociu, Marea Caspică şi Asia Centrală. Zona Mării Negre se situează, astfel, în punctul nodal al celor doua fluxuri strategice majore care, situate pe acelaşi traiect, dar evoluând în sensuri contrare, leagă cele doua areale strategice. Este vorba, pe de o parte, de fluxul dintre producătorul de energie (Orientul Apropiat, Marea Caspică şi Asia Centrală) şi consumatorul de energie (comunitatea euro-atlantică) şi, pe de altă parte, de fluxul dintre producătorul de securitate (comunitatea euro-atlantică) şi consumatorul de securitate (Orientul Mijlociu şi Asia Centrală). Această realitate dis-armonică generează seisme geopolitice periculoase şi nu poate continua pe termen lung. Ea trebuie armonizată cât mai curând cu putinţă, iar procesul de remodelare democratică, declanşat în Orientul Mijlociu şi Asia Centrală, răspunde unui astfel de deziderat. Crizele 
grave inregistrate la nivel european in trecutul apropiat reprezinta motivatia si impulsul pentru continuarea unai abordari proactive. Aceasta abordare a devenit regula in comunitatea euro-atlantica si nu ne putem sustrage ei. In plus, atat Romaniei, cat si celorlalte state riverane le revin responsabilitatii sporite in regiunea Marii Negre. Nu cred ca trebuie sa explicam mai mult de ce noi riveranii avem un interes fundamental in securizarea propriei regiuni, dupa cum nu cred ca aliatii si partenerii nostri din cadrul comunitatii euro-atlantice nu isi au loc in dinamica acestui proces. Subliniez acest aspect pentru ca am convingerea ferma ca daca raspunderea primara privind securizarea zonei revine riveranilor, contributia altor state interesate nu poate fi decat bienvenita. Desigur, sunt convins de responsabilităţile primare ce ne revin şi, mai mult decât atât, cred că unii dintre noi avem chiar obligaţii mai mari. Astfel, ţări ca România, Bulgaria şi Turcia au primit un ajutor important în procesul de pregătire pentru aderare la NATO în cadrul Alianţei sau în procesul de democratizare. Ele au astăzi datoria politică şi morală de a sprijini activ şi eficient eforturile de consolidare a democraţiei în statele din vecinătatea noastră: Ucraina, Republica Moldova, Georgia, preocupările unora dintre acestea vizând integrarea în NATO, activitatea lor în cadrul programelor PST, dar şi acţiunile Alianţei vizând perfecţionarea cooperării cu Rusia. Fără îndoială, preocupările privind 
securitatea zonei nu încep şi nu se termină cu această conferinţă şi nu se rezumă numai la aspectele pe care le-am evocat. Cunosc, ca şi dumneavoastră, că se află în derulare o serie de proiecte vizând diferite domenii de cooperare politică, parlamentară, economică sau bancară, de cooperare în domeniul mediului sau în cel militar. Unele sunt rodul unor iniţiative individuale sau bilaterale, altele vizează toate sau aproape toate statele din zonă. E limpede însă că noile realităţi politice şi de securitate, insuficienţa rezultatelor convingătoare şi nevoia unei implicări mai active a partenerilor noştri strategici ne obligă la o reevaluare a situaţiei, la un efort suplimentar de armonizare şi eficientizare a acestuia sau la încercarea de a găsi noi formule de acţiune capabile să valorifice mai bine oportunităţile, să răspundă cu adevărat riscurilor şi să asigure participarea eficientă a instituţiilor euroatlantice, a statelor care doresc să se implice. Sunt de aceea încrezător că dumneavoastră, comunitatea experţilor pe problematica Mării Negre, veţi reuşi să conturaţi o nouă abordare conceptuală a problematicii securităţii în zonă, cu atât mai mult cu cât regiunea noastră nu mai poate fi percepută ca fiind la periferia Europei, ci în miezul unor procese geopolitice active, la soluţionarea favorabilă cărora trebuie să contribuie activ toate statele interesate. Fundamental, eu sunt un optimist şi prefer să privesc partea plină a cupei. Consider că în prezent zona Mării Negre este în primul rând o zonă a oportunităţilor strategice. Principalul risc, cel puţin pentru România, este acum ratarea momentului pentru valorificarea acestor oportunităţi. Consider de aceea că trebuie să facem tot posibilul pentru eliminarea dificultăţilor ce există şi transformarea regiunii într-un spaţiu al prosperităţii, stabilităţii şi securităţii. Proasta guvernare, conflictele îngheţate, traficul ilicit cu armament, cu narcotice sau cu fiinţe umane, criminalitatea organizată şi mişcările extremist-separatiste constituie ameninţări strategice pentru securitatea comunităţii euroatlantice. Întărirea cooperării şi solidarităţii regionale şi o contribuţie sporită a comunităţii euroatlantice - acestea sunt ideile pe care le vom promova atât la nivel bilateral, inclusiv pe parcursul întâlnirii pe care o voi avea mâine la Bucureşti cu preşedintele Iuşcenko, dar şi poimâine, la Chişinău, în cadrul GUUAM-ului. Doamnelor şi domnilor, Apreciez că împreună putem promova proiectele de stabilizare 
puternice şi viabile care ne stau în faţă. În primul rând trebuie să ne întrebăm ce trebuie şi ce putem să facem noi pentru regiune înainte de a ne aştepta la beneficiile generate de locaţia geostrategică într-un punct nodal al afacerilor globale. Fără îndoială că în prezent avem câteva instrumente utile pentru cooperare regională. Întrebarea este: sunt ele şi eficiente în combaterea puternicelor riscuri asimetrice în epoca globalizării? Cred că este timpul unor acţiuni integrate, al afirmării unei solidarităţi clare şi funcţionale la nivelul regiunii Mării Negre. Avem în vedere revitalizarea şi consolidarea iniţiativelor de cooperare existente. În acest sens, cred că am putea analiza oportunitatea realizării unui summit al Mării Negre, după cum cred că am putea studia ideea articulării unui for de dialog şi cooperare cu caracter permanent, deschis participării tuturor celor interesaţi. Discuţiile privind crearea unor instrumente operaţionale de acţiune mai eficiente pentru combaterea traficului ilicit de armament, materiale periculoase şi de narcotice ar putea primi un nou impuls atât prin crearea de noi structuri adecvate, cât şi prin regândirea SECI, după cum ideea constituirii unei academii a Mării Negre cu secţiuni în fiecare ţară riverană, ar putea să prindă un real contur. Mă opresc însă aici, pentru că, fără îndoială, problematica Mării Negre este cu mult mai complicată şi necesită abordări calificate din toate unghiurile posibile. Sunt însă încrezător că dumneavoastră, 
comunitatea experţilor, cunoaşteţi bine problemele şi priorităţile zonei, instrumentele de cooperare care ar putea fi consolidate, acţiunile ce ar putea fi iniţiate pentru impulsionarea dezvoltării democratice. Sunt, de asemenea, încrezător că veţi pune aceste cunoştinţe şi idei în slujba consolidării păcii, securităţii şi stabilităţii în regiune. Vă urez succes şi aştept cu interes propunerile dumneavoastră pentru ca noi, politicienii, guvernele să le punem în aplicare. Vă mulţumesc. 

Excelenţe, Doamnelor şi domnilor, În urmă cu 55 ani, declaraţia Schuman marca deschiderea unei noi ere în Europa secolului XX - o eră de pace, prosperitate şi unitate. În acelaşi spirit, decizia vizionară luată aici, în Luxemburg, în decembrie 1997, a deschis un nou capitol pentru Europa secolului XXI. Lărgirea orizonturilor unităţii europene, din nordul continentului la Mediterană şi de la Atlantic la Marea Neagră, va fi cea mai mare realizare a generaţiei actuale de europeni. În mod cert, se ridică la înălţimea viziunii părinţilor fondatori ai Uniunii, cu toţii susţinători ai acţiunii îndrăzneţe şi constructive pentru un destin european comun. Procesul extinderii Uniunii către Europa centrală şi de est a reprezentat o oportunitate istorică de a şterge linii de separare artificiale, de a întări şi răspândi pacea şi prosperitatea pe continentul nostru, de a ne pregăti pentru un viitor mai bun. Această ocazie nu a fost ratată şi, după istorica dată de 1 mai 2004, iată-ne aici, la rândul nostru, exprimându-ne voinţa comună de a fi împreună, „la bine şi la greu”, într-o familie europeană de 27 de membri. Pentru noi, calitatea de membru al Uniunii Europene va reprezenta îndeplinirea unui vis mai vechi de o jumătate de secol, de a depăşi toate barierele şi de a deveni parte a comunităţii europene de valori, prosperitate şi securitate. Fără îndoială, integrarea în Uniune va reprezenta unul din cele mai importante momente în lunga istorie europeană a României. Semnarea Tratatului de aderare deschide calea către acest moment. Astăzi am semnat pentru viitorul nostru într-o Uniune bazată pe performanţe economice, dezvoltare durabilă, coeziune socială şi economică. O Uniune fondată pe principiile libertăţii, democraţiei şi statului de drept. O Uniune devotată practicării toleranţei, justiţiei şi solidarităţii. O Uniune angajată în dezvoltarea respectării demnităţii umane, libertăţii şi drepturilor omului. Scopul nostru nu este doar acela de a fi un nou membru al Uniunii Europene. Ne pregătim pentru a ne putea îndeplini pe deplin rolul în conturarea viitorului nostru comun, cu entuziasm şi pe baza regulilor agreate. Ne vom asuma partea noastră de responsabilitate şi solidaritate. Putem contribui la creşterea economică, la securitatea şi coeziunea în cadrul Uniunii. Luăm foarte în serios rolul nostru de a securiza o mare parte a frontierei de răsărit a Uniunii şi împărtăşim pe deplin interesul vital al întăririi Uniunii ca un spaţiu de libertate, securitate şi justiţie. 
Ne-am stabilit, ca una din priorităţi, să contribuim în mod activ la o vecinătate răsăriteană caracterizată prin stabilitate şi securitate. Împărtăşim, de asemenea, viziunea unei Uniuni cu un rol sporit pe scena mondială, o Uniune care atrage şi inspiră, o Uniune care este respectată şi ascultată. Suntem hotărâţi să ne aducem contribuţia, conform posibilităţilor noastre, la o Uniune destinată să joace un rol pe măsura potenţialului şi aspiraţiilor sale. Eliminarea unei moşteniri istorice dificile şi pregătirea pentru aderare nu au fost sarcini uşoare. Totuşi, România a suferit transformări în profunzime într-o perioadă relativ scurtă. Aceste transformări ar fi fost de neimaginat înainte de căderea cortinei de fier. De fapt, multe din lucrurile pe care azi le considerăm naturale, cum ar fi o comunitate economică şi politică europeană, care va cuprinde, în viitorul apropiat, aproape 500 de milioane de persoane, ar fi fost dificil de imaginat în urmă cu 15 ani. Procesul de schimbare care a început în decembrie 1989 a transformat fundamentele vieţii politice, economice şi sociale româneşti. Poate fi comparat pe bună dreptate cu o revoluţie paşnică - o revoluţie aflată încă în desfăşurare, în unele domenii mai intens decât în altele, pe baza efortului susţinut al tuturor românilor dar şi în beneficiul tuturor. Amplul suport popular pentru obiectivul politic fundamental al aderării stă mărturie asupra angajamentului şi determinării de a fi parte integrantă a familiei europene. În 
acelaşi timp, pe lista noastră de priorităţi va continua să se afle explicarea aspectelor pe care le presupune aceasta relaţie, precum şi a oportunităţilor şi provocărilor care vor marca perioada următoare. Profit de această ocazie pentru a reitera mulţumirile noastre Comisiei Europene, statelor membre şi către Parlamentul European pentru rolul lor în pregătirea aderării. Evenimentul de azi a fost posibil numai cu asistenţa constantă şi îndrumarea primite din partea Uniunii, pe tot parcursul procesului care ne-a adus la acest moment aniversar. În ceea ce ne priveşte, vă pot asigura că vom face toate eforturile pentru îndeplinirea angajamentelor. Vom continua pregătirile, cu energie şi hotărâre. Nu avem nici o intenţie să ratăm întâlnirea din 2007. Mulţumesc. 

Am optat deja pentru un sistem flat tax de 16% pe impozit si pe venit si vizăm prin aceasta două obiective. În primul rând, dorim să stimulăm investiţiile şi să promovăm crearea de locuri de muncă. În plus, este şi un mod de a lupta împotriva muncii la negru. Mulţi Români lucrează, dar nu varsă nici o contribuţie la stat. Cu un impozit mic pe venit dorim să spunem că toată lume trebuie să participe la sistem. Cel care nu o face va fi sanctionat, fără excepţie. De altfel, slariile sunt mici în România. Un român câştigă, în medie, 242 de Euro pe lună. Scăderea impozitelor pe venit va face, poate, ca anumite persoane să-şi ia un al doilea job. Credem că această măsură implică o ameliorare efectivă a climatului antereprenorial din România. În România, necesitatea tuturor formelor de servicii şi de produse e foarte mare. Este, fără îndoială, principala motivaţie pentru investitorii străini. Cu 22 milioane de locuitori suntem ca număr a doua piaţă ca mărime din Europa de Est şi a şaptea din Europa. Propunem o forţă de muncă bine formată şi ieftină. Asăzi, a investi în România este o afacere bună şi o operaţiune fără riscuri. La începutul anilor ‘90, legislaţia era foarte neclară, însă astăzi, cadrul legislativ este bazat pe reguli ale Uniunii Europene. Îi sfătuiesc, de altfel, pe investitori să vină acum în România. Cu toate că preţurile încep deja să crească, terenurile sunt încă ieftine. Cred că preţurile vor exploda începând cu 1 ianuarie 2007. În calitate de Preşedinte, mă aflu, de asemenea, în fruntea Consiului Naţional de Apărare a Ţării. După părerea mea, corupţia ameninţă securitatea naţională. Această abordare cere din partea tuturor instanţelor naţionale o politică activă împotriva corupţiei. Le garantez în mod public că activităţile lor nu vor face obiectul nici unei ingerinţe politice. Până acum, instituţiile noastre nu erau armate pentru a lupta în mod eficace împotriva corupţiei. Intervenţia politicului le bloca în tentativa de a schimba lucrurile. Se punea problema privatizărilor ilegale, a practicilor de spălare a banilor, care dispăreau în tot felul de buzunare sub acoperirea oamenilor politici. Vă garantez că nici un om politic nu va mai îndrăzni să ridice telefonul pentru a regla indiferent ce cu poliţia sau cu un judecător... Şi asta funcţionează deja. Puteţi să o citiţi în toate ziarele, Investitorii simt şi ei diferenţa. 65% din ceea ce consumăm noi în România provine din importuri europene. Ceea ce înseamnă că România este astăzi, deja, o piaţă 
importantă pentru Uniunea Europeană. Puterea de cumpărare a românilor creşte progresiv şi piaţa româneacă va deveni din ce în ce mai interesantă pentru întreprinderile europene. Dar şi pe plan politic nu putem fi suspectaţi de a avea asemenea intenţii. Deşi fostă ţară comunistă am ales deja demult să abordăm o direcţie diferită, cu un alt sistem economic. Economia noastră nu era adaptată la o situaţie de piaţă liberă. Am plătit personal preţul acestei reconversii. Ştim că trebuie să mai facem multe pentru a fi competitivi pe o piaţă deschisă. Într-o primă fază, primim, poate, mai mulţi bani de la Europa , decât dăm. Dar este doar un fapt temporar. În câţiva ani, România va contribui la integrarea Uncrainei, Moldovei, Coraţiei, Turciei etc. Fiecare la rândul său! Nu suntem în căutarea avantajelor fianciare. Vrem în primul rând să ne regăsim locul în Europa, din care făceam parte până la al doilea Război Mondial, în epoca în care Bucureştiul era încă denumit „Micul Paris”. Cred că putem în primul rând aduce un plus de securitate în cadrul UE. România se găseşte la frontiera occidentală a fostei Uniuni Sovietice. Ţara constituie un tampon între Europa şi Marea Neagră, care adăposteşte multe conflicte îngheţate. Să luăm de exemplu Transnistria, Nagorno Karabah, Oseţia... Mai mult decât atât, putem să ne aducem contribuţia culturală la Uniunea Europeană. Avem o cultură şi o istorie bogată, oameni bine educaţi, la care Europa poate că face apel deja astăzi. Gândiţi-vă la numeroşii 
tineri români care lucrează pentru Microsoft în Europa... Cred că Turcia poate contribui la întărirea UE. Turcia este într-adevăr o ţară mare. Dar ea va pune, de asemenea, probleme pentru UE. Există multe diferenţe culturale. Cred că Turcia va deveni treptat integrabilă în UE. România va susţine aderarea Turciei în UE. Aş fi încântat să văd frontierele unei Europe lărgite între Ucraina şi Federaţia Rusă. Dar este o abordare foarte optimistă. Şi Preşedinţii au dreptul să viseze uneori! ÎntreDar nu mai este un vis, este o realitate! Ştim că România trebuie să satisfacă obligaţiile care decurg din procesul de negocieri. Procesul de integrare nu se referă atât la poltică, ci mai degraba la prestaţia ţării noastre. România trebuie să presteze. Altfel şocul integrării va fi prea puternic pentru cetăţenii români. Trebuie să-i pregătim. Un avantaj. Nu este întotdeauna uşor cu jurnaliştii sau cu oamenii politici, dar oamenii apreciază un preşedinte care abordează problemele într-o manieră directă. Eu n-am fost ales de politicieni, nici de către jurnalişti. Am fost ales de 22 de milioane de români şi vorbesc şi acţionez în numele lor. 

Va asigur ca prima analiza o voi face impreuna cu premierul Tariceanu cind va fi cazul. Deocamdata, guvernul in ansamblul lui functioneaza in parametrii optimi pentru a-si atinge obiectivele pina la semnarea Tratatului. As putea sa spun la fel cum nu m-am ferit sa fac public faptul ca eram nemultumit de intirzierea legii care facea din evaziunea fiscala un act criminal. As putea sa va spun ca acum nemultumirea mea se leaga de procesul de descentralizare in administratiile locale, pe care nu s-a lucrat inca serios, si foarte curind voi aborda aceasta tema in discutia cu premierul. Aici avem un soi de hibrid. Este descentralizata Sanatatea, dar nu de tot. Adica salariile si numirea directorilor sint la Ministerul Sanatatii, iar cheltuielile materiale sint la administratiile locale. Ele renoveaza spitalele, ele le dau banii pentru incalzire, pentru electricitate, pentru toate cele. Lucru valabil si la Educatie. Deci este un soi de descentralizare pe jumatate, iar ea trebuie facuta rotund. Politia. Nu ma satisface modul cum a fost realizata... Sunt probleme care trebuie duse pina la capat. Legislatia trebuie scoasa de anul acesta, cu intrarea in vigoare in ianuarie 2007, iar acest lucru trebuie pregatit. Dar daca v-ati dus la MAI, va pot spune ca unul din cei mai performanti ministri este ministrul Blaga. Un sondaj destul de recent dezvaluia ca 2/3 din populatie, cam 67%, nu doresc anticipate. Pe de alta parte, ultimele declaratii ale premierului vorbeau despre o remaniere. UDMR si PUR nu prea doresc nici ele anticipate. Anticipatele au fost primul dumneavoastra predicat fundamental dupa cistigarea alegerilor. Ne intoarcem la popor. N-am cum sa ma intorc singur, ci doar impreuna cu premierul. Sper sa ajungem la concluzia politica corecta. Eu inca apreciez drept fragila sustinerea guvernului in Parlament. Acest lucru s-a si demonstrat cu citeva incidente, caderi de ordonante la Senat... Dupa semnarea tratatului, va trebui ca impreuna cu premierul Tariceanu sa analizam care este solutia politica corecta. Dupa 25 aprilie. Dupa Luxemburg. Nu. Este la fel de fragila ca la inceput. Unul din testele serioase ale acestui guvern va fi asumarea raspunderii pe legea proprietatii. Pe de alta parte, PUR a exprimat foarte clar ca nu este de acord cu asumarea raspunderii si UDMR a spus ca vrea dezbateri in Parlament. In aceste conditii, considerati in continuare o solutie imorala PUR-ul? Deci nu-mi schimb nimic din concluziile legate de nevoia unor anticipate. Si este evident 
ca pozitiile diferite legate de proprietate, pozitiile diferite de cele propuse de Alianta si de premier sint o realitate care confirma fragilitatea sustinerii parlamentare a guvernului. Zero absolut. Nu exista nici macar o urma de intentie. Am observat ca sint zone media, nu intru eu intr-un razboi cu media, dar este clar ca sint zone controlate chiar de aliati, care nu mai prididesc prezentind in emisiunile de stiri ca va fi inlocuit premierul Tariceanu, mai mult, dau si solutii cu retragerea ministrilor PD, copilarii de acest gen. Si daca va uitati, apar pe un singur post important de televiziune, care apartine unui asa-zis loial aliat. Tehnic, daca presedintele si primul- ministru decid sa se intimple acest lucru, exista posibilitatea parcurgerii intregii proceduri pentru ca acest lucru sa se intimple. N-am schimbat nici un sef de serviciu. Eu stiu ca s-a investit intr-un depozit pentru CNSAS, un depozit in care trebuie mutata arhiva si, bineinteles, pentru cei care sint vesnic nemultumiti nici o solutie nu ar fi buna. Probabil singura solutie foarte buna pentru cei care au obiectiuni asupra transferului dosarelor ar fi una de genul predarii intregii infrastructuri a SRI, pentru ca arhivele sint infrastructura SRI, catre CNSAS, dar atunci apare imediat problema urmatoare. Noi spatii de arhiva in fiecare judet pentru SRI, care lucreaza continuu. El continuu genereaza arhiva. Or aici sintem in fata unei optiuni. Ori mutam arhiva fostei Securitati intr-un spatiu destinat - 
si optiunea a fost sa fie construit din bani publici la Bucuresti -, ori lasam arhivele acolo unde sint si dam SRI finantarea necesara sa-si construiasca arhive, pentru ca el este un serviciu care functioneaza. Cred ca acest lucru trebuie avut in vedere. Gresiti. SRI preda integral arhiva fostei Securitati. Ce va face sa credeti ca n-o va preda integral? Decizia in CSAT a fost predarea integrala. Nu. Se si verifica. Din cite stiu, se verifica daca lipsesc foi din dosare. Or, din acest punct de vedere, cred ca decizia este complet acoperita. Care au fost cazurile astea? Pai CNSAS a facut informatia, din cite stiu. Sa stiti ca mai aveti 2 minute. Decizia CSAT este predarea arhivei. Ca e buna ca solutie sau nu, SRI trebuie sa o duca pina la capat. Eu cred ca cel mai tare sint inflamati ziaristii romani de axa asta, pentru ca in Europa eu nu am intilnit nici un lider politic care sa nu fi inteles. Numai in Romania s-a reusit sa se creeze o fractura intre UE si SUA. In imaginea multor analisti romani, ori esti cu UE, ori esti cu SUA. Or asta este una din marile aberatii care s-au rostit pe toate posturile de televiziune, adinc si indesat. Aproape toate tarile UE, in orice caz toate tarile importante, sint si membre NATO. Dezvoltarile democratice n-ar fi fost posibile fara o alianta a UE cu SUA. Iar astazi nimeni in Europa nu vorbeste: „ori Europa, ori SUA”. Numai noi reusim performanta sa vorbim despre relatia cu SUA ca si cum ar fi o relatie toxica pentru Europa. Eu va asigur ca toti politicienii importanti din Europa vad relatia transatlantica drept o relatie necesara, o relatie strategica, iar faptul ca si Romania o sustine nu e nici o nenorocire. Va trebui discutat in CSAT-ul urmator. Trebuia sa-l facem la circa 30 de zile, insa evenimentele ulterioare ne-au facut sa aminam sedinta CSAT. Categoric, ne mentinem pozitia si mi-o mentin si acum. Va pot asigura ca, acolo unde sint trupe romanesti, populatia nu e atacata, este in siguranta, zona din jurisdictia trupelor romanesti este o zona neafectata de terorism, de grupari care rapesc oameni. Ba este vorba chiar de asta. Stiti cumva, ca sa ne dumirim cu declaratia publica, ce televiziuni au fost acolo si unde au fost facute declaratiile astea? Unde ati auzit-o? Declaratiile acelea au fost facute in fata trupelor romane care asteptau de la presedintele Romaniei, comandantul suprem al armatei, o informatie cu privire la momentul cind vor reveni din Irak. Deci a fost o informare a militarilor romani asupra intentiilor 
autoritatilor romane cu privire la mentinerea trupelor. Pe politica externa vad semnarea Tratatului pe data de 25 aprilie si intrarea Romaniei in UE la 1 ianuarie 2007. Toti spuneti ca pe Basescu nu-l intereseaza UE, dar nimeni nu-mi pune intrebari despre UE, dupa care, titlu mare: „Basescu nu-i interesat de UE. In interviul cu el ne-a vorbit numai de Marea Neagra si Transnistria.” Astept sa treaca cele 6 luni. Ar fi fost in-corect sa trecem la o etichetare preconceputa a structurilor statului bazat pe faptul ca au fost structuri care au fost si sub PSD. La fel de bine putem spune ca au fost structuri care au fost si sub guvernarea ‘96 - 2000. Sigur, am obligatia sa astept cele 6 luni public promise, dar va asigur ca voi fi un judecator fara menajamente al eficientei sau ineficientei institutiilor publice dupa cele 6 luni. Nu. Un presedinte nu poate avea o lista de arestari. N-aveti decit sa presupuneti ce vreti. Ea nu exista.

Pentru a rămâne politicos voi spune că aceşti parlamentari nu ştiu despre ce vorbesc. Şi îi invit aici să constate că greşesc. Este evident că mai avem încă multe eforturi de făcut pentru a aduce România la standardele cerute, dar sunt categoric: ne vom ţine promisiunile. Guvernul tocmai a adoptat două planuri de acţiune. Unul se referă la modernizarea sistemului judiciar, celălalt la mai eficienta combatere a marii corupţii. În ceea ce priveşte independenţa justiţiei, numirea sau suspendarea magistraţilor va reveni de acum Consiliului Superior al Magistraturii şi nu Ministerului. Pot sa vă spun, de asemenea, că o serie de mari „rechini” sunt acum în colimatorul justiţiei. Şi aceştia sunt oameni care se credeau deasupra oricărei suspiciuni! Anchetele în curs ne vor permite să facem lumină în ceea ce priveşte legăturile lor cu mediile politice care îi susţin. Luna trecută, Consiliul Superior de Apărare a Ţării, pe care îl prezidez şi care reuneşte şefii serviciilor secrete, miniştrii de interne, justiţie şi apărare a luat o decizie foarte importantă : delictul corupţiei va fi de acum considerat ca o ameninţare la adresa securităţii naţionale. Aceasta înseamnă că ansamblul structurilor guvernamentale va colabora pentru colectarea informaţiilor despre marea corupţie. Sunt tentat să-i răspund într-o maieră la fel de tranşantă, dar nu o voi face. Există o neînţelegere şi este normal, pentru că francezii nu trăiesc la frontiera orientală a Uniunii Europene şi a NATO, Ei nu au un conflict îngheţat la porţile lor, aşa cum este cazul aici, de exemplu, cu Transnistria. Vrem să stabilim o relaţie specială cu americanii şi cu britanicii pentru securizarea regiunii Mării Negre, care are o importaţă crucială din punct de vedere geostrategic. Toate tipurile de traficuri ilegale tranzitează această zonă - droguri, persoane - având ca destinaţie ţările UE. Există şi un trafic de arme care întreţine focare de tensiune în Balcani, în Orientul Mijlociu, în Irak, în Afghanistan. Pot sa vă mai dau încă un argument cu greutate: Ştiţi că 50% din energia importată de UE trece prin bazinul Mării Negre? Chiar interesele UE sunt în joc! Pentru moment, numai Statele Unite şi Marea Britanie se interesează cu adevărat de această chestiune. Invit cu căldură Franţa şi Germania să se alăture acestui efort internaţional pentru securizarea regiunii. I-am spus Preşedintelui Chirac: Europenii trebuie să se implice mai mult şi să nu se mărginească la declaraţii. Mărturisesc că sunt uimit. Nu înţeleg 
această ostilitate vizavi de America. Totuşi! Dacă Europa a putut să se redreseze la sfârşitul celui de al doilea război mondial a fost graţie unei solide relaţii transatlantice, care a fost, de asemenea, cheia procesului de democratizare a ţărilor din Est după căderea comunismului. Cinsprezece ani după căderea Zidului Berlinului asistăm la un nou val de schimbări istorice în fostul spaţiu sovietic. Geogia, Ucraina, Moldova vor să se apropie de Uniunea Europeană. Este timpul ca UE să se rupă de această politică moale, care constă în a-i bate tandru pe umăr pe aceşti oameni şi a-i felicita. Este nevoie de un ajutor concret. Nu este destul. Acest ţări sunt fragile. Viktor Iuşcenko a fost ales Preşedinte, dar cei care au pierdut alegerile în Ucraina au mijloacele de a controla ţara şi de a frâna procesul democratic. 

Bine v-am regăsit pe dumneavoastră şi pe ascultătorii dumneavoastră. Este prematur să facem analize, bilanţuri; trei luni înseamnă nimic din mandatul unui preşedinte, ca perioadă. Ce vă pot spune este că sunt câteva motive de satisfacţie şi suficiente motive de insatisfacţie. Aş spune că mandatul meu a marcat o vitalizare a politicii externe româneşti, care a lăsat deja "dâre" în politica externă europeană şi o orientare către priorităţile României; se produce, fiind aproape unanim acceptată, ideea că, într-adevăr, Marea Neagră are o importanţă deosebită pentru Europa, aş spune că s-a introdus taxa unică pe venituri, impozitul unic, s-a scos şi legea care face din evaziunea fiscală un act criminal şi se pedepseşte ca-n orice stat civilizat; s-au îndeplinit toate obligaţiile asumate de România la încheierea negocierilor şi, iată, ne găseşte 12 aprilie, cu absolut toate obligaţiile asumate în procesul de negociere realizat, deci, cu premisa ca mâine să avem un vot pozitiv în Parlamentul Europei, iar pe 25 să semnăm tratatul de aderare la Uniunea Europeană. Dacă vreţi, motiv de insatisfacţie este că la ora aceasta nu este realizat încă proiectul pentru o descentralizare puternică, masivă, către administraţia locală. La ora aceasta avem trei cetăţeni români, fie ei ziarişti sau orice altceva, care sunt ostatici în Irak, şi avem de parcurs un drum dificil pentru recuperarea lor. Tot la ora asta putem spune că este neclară politica agricolă, politica de subvenţionare a agriculturii şi este neclară politica medicamentelor, modul cum vom subvenţiona medicamentele. Deci, sunt lucruri bune, lucruri mai puţin bune... Ce este cert, însă, este că a început lupta împotriva corupţiei mari, este cert că a început procesul de reformare a Justiţiei şi că avem un plan de acţiune, de luptă împotriva corupţiei la nivel înalt. Un început nu poate să satisfacă pe nimeni, doar sfârşitul, şi eu sper sa fie rezultate bune. Ce va pot spune, că, din punctul meu de vedere, aşa cum am promis public, voi trage linie sub suma activităţilor instituţiilor publice, la exact şase luni de la începerea mandatului meu. Fie că vorbim de Parchetul General, de Parchetul Naţional Anticorupţie, de serviciile de informaţii, de activitatea din Armată, de activitatea din Interne, tot ce ţine, într-un fel sau altul, de Consiliul Suprem de Apărare a Ţării va avea bilanţul de 6 luni făcut cu exigenţă maximă şi punctul de vedere al preşedintelui, de asemenea, pronunţat cu maximă exigenţă şi cu solicitarea de 
schimbări, acolo unde este cazul. Nu. Este exclus. Haideţi să rămânem în limitele realistului, ale omului realist sau, dacă vreţi, ale politicianului realist. Puterea politică poate să producă schimbări oricând vrea ea. Repet - când VREA ea, e cuvântul "VREA". Ţin de puterea politică. Nu discutăm de schimbări arbitrare, discutăm de respectarea legii. Dar, atunci când există voinţă politică, schimbările se produc, mai ales când voinţa politică este exprimată de cei care au câştigat alegerile. Ele se produc la nivelul de profunzime pe care îl decid politicienii care conduc ţara la momentul respectiv. Deci, teama mea nu este că se consolidează sistemul. Teama mea a fost mai degrabă la început, să nu stric lucruri bine făcute. Şi am spus că şase luni nu este un timp prea îndelungat, dacă plecăm de la premisa că mandatul unui preşedinte este de 5 ani. Mi-am acordat 10 la sută din timp studierii situaţiei reale din mijlocul ei, aşa cum eu am primit-o. Vă asigur că multe lucruri s-au schimbat în bine deocamdată, modul de acţiune al instituţiilor care ţin într-un fel sau altul de Preşedinţie şi vă asigur că bilanţul va fi extrem de exigent la 6 luni, fără menajamente, şi atât de adânc cât va trebui să fie. Un prim lucru care s-a schimbat în bine este că a început predarea arhivei Securităţii şi că până la sfârşitul anului toată arhiva Securităţii va fi predată CNSAS. Sigur, putem pleca pe toate variantele. Unii spun că nu trebuia predată, trebuia să ne ducem la Constanţa, la Timişoara, 
acolo unde ea era depozitată. Aceasta a fost soluţia pregătită, soluţia pentru care s-au investit bani pentru pregătirea unui depozit la Bucureşti, care să fie la îndemâna CNSAS, aceasta se face. Dar procesul a început, este ireversibil, se va duce până la capăt. Eu nu am vorbit de două treimi până la sfârşitul anului, ci de toată arhiva Securităţii. Două treimi erau legate, împachetate, pregătite să fie predate. Sunt convins că la ora aceasta toată arhiva poate fi predată; totul este de viteză de recepţie a celor de la CNSAS; sunt convins că şi ei şi-au îmbunătăţit-o. Am avut plângeri de la SRI că nu se poate prelua cu viteza cu care SRI-ul poate preda arhivă. Până la urmă se va rezolva şi acest lucru. Totul este să privim lucrurile cu calm. După ce voi vedea arhiva predată, vă pot spune că voi întreba foarte deschis CNSAS dacă mai au exigenţe, şi le voi satisface toate exigenţele, până la nivelul la care să poată spune că, într-adevăr, vom putea face o radiografie la ce s-a întâmplat în perioada dinainte din 1989. Da, categoric da. Nu, eu îmi aduc aminte exact formularea; a fost că cealaltă treime este clasificat, şi eu am cerut declasificarea, lucru care s-a făcut; se predă toată arhiva, fără nici un fel de reţinere. Pentru că şi ei au dreptul la cele şase luni şi, iată, acum, cu ocazia evenimentului nefericit de răpire a trei cetăţeni români, au ocazia să-şi probeze valoarea şi ei, ca serviciu, şi serviciile în ansamblul lor, fie că discutăm de toată gama de servicii de informaţii pe care le are România. Toate sunt antrenate în acest efort, dacă vor reuşi, înseamnă că ne putem bizui pe ele, dacă nu, nu. Vă asigur că la momentul potrivit vom face o discuţie largă, o dezbatere publică chiar; eu nu voi avea reţineri să informez opinia publică. Pentru a vă lua o piatră de pe inimă, vă pot arăta acest biblioraft, uitaţi-l cât este de mare... Sunt informaţiile pe care le-au transmis serviciile de informaţii despre filiera Omar Hayssam, dar politicul n-a luat nici o decizie. Uitaţi-vă câte documente sunt aici, uitaţi-vă câte documente marcate de serviciile de informaţii, ce volum impresionant de informaţie, căror demnitari de cel mai înalt rang le-au fost adresate, şi nu de acum, nu de un an, nu de trei luni, ci de şapte ani! Ce aveţi aici este de la un singur serviciu de informaţii; vin şi de la celelalte, în zilele următoare, pentru că am cerut să mi se predea toate documentele care au fost înaintate de-a lungul timpului, şi vom constata că serviciile au sesizat 
din vreme şi de multă vreme ce se întâmplă, dar politicul nu a luat decizii, şi va trebui să facem pasul următor, să vedem de ce politicul nu a luat decizii şi a continuat să protejeze activitatea unuia ca Omar Hayssam. Preşedintele Iliescu a primit doar 10% din informaţii; în rest au fost primite de Executiv, de structurile coercitive ale statului, de Ministerul Justiţiei, de AVAS, de prim-ministru, de oameni care aveau execuţia în mână. Deci, mă tem că, din acest punct de vedere, şi-au făcut datoria; fără a fi un apărător al lor, dar documentele stau mărturie că, de ani de zile, atenţionează structurile de putere politică cu privire la activitatea lui Omar Hayssam. Aş vrea să nu discutăm despre acest caz până nu-l rezolvăm. Discutăm după. Categoric da. În acelaşi timp, însă, trebuie să ne înarmăm toţi cu răbdare. Iată, este ziarista franceză, răpită din luna ianuarie, ne-am consultat cu colegii francezi... Au momente când sunt în legătură cu gruparea care îi deţine, momente când dispare legătura. Noi suntem acum într-un moment de graţie, în care suntem în legătură cu gruparea care îi deţine. Nu ştim dacă o vom putea menţine încontinuu până la eliberarea lor. Vom vedea ce se întâmplă. Cert este că deocamdată am avut informaţie destul de bună ca să putem intra în legătură cu gruparea care îi deţine. Aş fi primul om care ar anunţa că ziariştii sunt liberi. Suntem în câteva zone de intoxicare; pot spune că s-a făcut deja o analiză - nivelul de intoxicare pe care l-a suportat 
presa românească legat de acest eveniment este comparabil cu cel de la Revoluţie.Ca forţă a intoxicării, ca şi credibilitate a intoxicării, ca forţa presei, intoxicate la rândul ei, să inducă atenţia opiniei publice către altă direcţie decât cea reală şi, mai ales, să-i facă pe răpitori să creadă că mass-media românească, care este atât de la unison cu anumite afirmaţii, este alimentată de statul român sau de instituţii ale statului roman, ceea ce ne-a făcut extrem de dificilă misiunea de recuperare. Vă pot spune că ne-a creat probleme extraordinare această intoxicare pe care presa a preluat-o. Nimeni, dincolo, la cei care-i deţin, n-a crezut că o intoxicare de asemenea dimensiuni nu este practicată chiar de autorităţile române. Şi atunci am avut probleme mari. Ştim persoanele, vom discuta după. Şi oameni din ţară, şi oameni din Irak. Vom afla toate la timpul lor. Aşa este. Este cunoscut faptul că tot soiul de grupări au încercat să-şi promoveze oameni prin cele două partide ale Alianţei. Este cunoscut faptul că Alianţa nu a avut neapărat cei mai buni specialişti în toate domeniile şi în încercarea de a găsi oameni care nu au fost angajaţi politic până la aceste alegeri, au fost, la un moment dat, propuneri, susţineri de la grupuri de tip mafiot care îndreptau, prin PD sau prin PNL, numirea unor oameni. Sigur că am avut informaţia la timp, i-am atenţionat pe cei în drept a face numiri, de la prim ministru până la miniştri, pe care urmau să-i accepte, şi au fost evitate suficiente numiri. Vă pot spune că, în momentul de faţă, beneficiem de informaţii destul de multe legate de grupuri mafiote, grupuri de tip mafiot, care au fost în graţiile fostei puteri. A nu se confunda informaţia cu proba. Pentru că aţi spune: "Dacă aveţi informaţiile, de ce nu le daţi la Parchet?" Informaţiile sunt şi la Parchete, dar de la informaţie până la probă valabilă în instanţă calea este destul de lungă, şi aici este treaba procurorului şi a poliţistului, nu a serviciilor de informaţii. E destul de uşor de făcut verificări, pentru că e suficient să-i întrebi pe cei care-i propun de filierele de pe care provin şi se confirmă imediat informaţia pe care o ai de la Servicii. Nu, am da un rol politic dacă am cere supravegherea oamenilor politici, a oamenilor numiţi. Dar, vedeţi, în Legea de funcţionare a serviciilor de informaţii, toate au ca obiectiv, printre altele, şi să prevină actele de corupţie, pentru că aceasta nu este o invenţie făcută acum. Ele nu au fost luate în consideraţie 
în exercitarea atribuţiunilor lor. Categoric. Dar vă spuneam că era vorba de oameni care veneau acum din afara partidelor, nu de oameni din partide. Începerea reformei Justiţiei. Avem de modificat mentalităţi. Ca să spui că s-a făcut o reformă a Justiţiei nu este suficient să o aşezi cu un CSM independent de Ministerul Justiţiei, de Guvern, cu imposibilitatea unui ministru al Justiţiei de a se implica în numirea şefilor de curţi de apel, ai tribunalelor, ai instanţelor superioare. Deci nu este suficient să ai această independenţă, trebuie ca şi corpul magistraţilor să ajungă la a avea performanţă specifică unei Justiţii de tip occidental. Or, din acest punct de vedere, v-aş aduce aminte de declaraţia pe care am făcut-o la Guvern, după adoptarea strategiei şi a planului de acţiune, cu privire la reformarea Justiţiei: că politicul nu va accepta o Justiţie independentă în corupţie şi în ineficienţă. Independenţă - da, o susţinem, dar trebuie să creăm condiţiile ca şi Corpul Magistraţilor să se "cureţe". Or, eu m-aş bucura dacă foarte mulţi dintre cei care astăzi sunt judecători - pe toate palierele - ştiind legăturile lor, ştiind obligaţiile lor, ar demisiona, să nu fim în situaţia să emitem o lege prin care să curăţăm administrativ Justiţia. Exact. Aştept şi demisii de onoare. Până la urmă, de la judecători, de la acest corp de elită poţi să aştepţi şi demisii de onoare. Este un timp care se încadrează în cele şase luni, în care mai laşi să funcţioneze şi onoarea, decenţa fiecăruia. 
Dacă nu, vom face intervenţiile administrative şi legale cerute de nevoia de a avea o justiţie performantă, nu numai independentă, dar şi performantă, şi o Justiţie dreaptă, dacă vreţi, nu o Justiţie strâmbă şi cangrenată de corupţie. Nu este adevărat. Nici el nici Amariei nu au făcut-o, şi vă pot spune că mâine voi participa la analiza activităţii Justiţiei, care se face la CSM. Conform Constituţiei, prezidez CSM-ul atunci când particip la el şi voi fi extrem de exigent în ceea ce priveşte aprecierile cu privire la PNA şi la Parchetul General. Că nu au suficientă viteză, că nu au suficient profesionalism în lupta împotriva corupţiei. Aceasta discutăm peste şase luni. Suntem în termenul de şase luni. Când se împlinesc şase luni de la începerea mandatului meu, facem bilanţul public. Repet, şase luni dintr-un mandat de cinci ani nu reprezintă un timp prea îndelungat. Eu nu ţin în supraveghere anchetele Parchetului General, am însă sentimentul că se lucrează, nu numai la RAFO, ci la toate cazurile, la toate dosarele pe care le instrumentează Parchetul General. Sper să fie la fel de eficient şi Parchetul Naţional Anticorupţie şi peste şase luni să poată avea ei, în faţa mea în primul rând, un bilanţ pozitiv. A fost pensionat. Pentru că, uşor-uşor, dintre adjuncţi, trebuie să facem loc unor ofiţeri mai tineri. Şi acest lucru v-aş ruga să-l observaţi şi de la Ziua SRI-ului, la care am participat, unde nu am făcut nici o avansare, în schimb, toate cele 20 de medalii şi ordine ale statului român au fost atribuite tinerei generaţii de ofiţeri. Numai maiori şi căpitani au fost decoraţi, ca un semn de speranţă pentru instituţie şi ca semn de atenţie care se dă generaţiei de ofiţeri noi ai Serviciului Român de Informaţii, fără însă a discredita sau a minimaliza importanţa ofiţerilor cu experienţă în serviciile de informaţii. Ce vă pot spune este că ceea ce le trebuie serviciilor de informaţii este să li se dea obiective, iar eu le-am definit foarte clar obiectivele serviciilor de informaţii şi ei acţionează ca atare. Dacă le ceri ca obiectiv lupta împotriva corupţiei, vei primi un volum foarte mare de informaţii. Ce mi se pare important la ei este că o fac cu profesionalism. Îţi separă informaţia certă de informaţia avertisment: "încă nu-i verificată, dar atenţie că ar putea fi". La rându-mi, nu ţin informaţia, o distribui celor care trebuie să ia măsuri sau să beneficieze de ea în mod direct. Acelaşi lucru îl fac chiar Serviciile, pentru că informaţiile vin la mine într-o 
sinteză, iar pe departamente se distribuie funcţie de interesul fiecărui ministru, spre exemplu. Am solicitat informaţie cu privire la ceea ce se întâmplă pe Marea Neagră. Cu certitudine, am început să primesc tot mai multe şi mai complete informaţii despre ce se întâmplă în Marea Neagră. Deci sunt servicii care au capacitatea să dea statului informaţiile de care are nevoie, pentru a lua decizii corecte. Niciodată nu s-a prevăzut că vom avea nevoie de informaţii dincolo de informaţia militară în Irak. Iată că, în foarte scurt timp, serviciile de informaţii au fost capabile să colecteze informaţie eficientă, care să ne ducă la contact cu gruparea care-i deţine pe ziarişti. Deci nu aş putea să mă plâng de ineficienţă. Controlul parlamentar depinde de exigenţele comisiei parlamentare de specialitate. Ce vă pot spune este că, din punctul de vedere al preşedintelui, controlul pe activitatea lor este tot mai apăsător aş spune, pentru că legitimitatea pe care o am, ca politician ales de o naţiune întreagă îmi dă şi legitimitatea de a chema la ordine, de a afla, de a şti tot ce cred că trebuie să ştiu despre serviciile de informaţie româneşti. Răspunsul este "da", s-au îndeplinit toate obligaţiile premergătoare semnării Tratatului de aderare. Deci, din acest punct de vedere, nu am ce reproşa Guvernului; a funcţionat ca un metronom, cu atât mai mult cu cât a avut foarte multe măsuri întârziate de faptul că, în noiembrie-decembrie, ne-am aflat în plină campanie electorală. În octombrie, 
noiembrie, decembrie. Iar Guvernul a reuşit, în ianuarie, februarie, martie, să recupereze toate întârzierile şi să vină la zi cu obligaţiile asumate de România. Răspunsul meu sincer este da, dar nu se vor desfăşura decât dacă voi ajunge la o înţelegere cu premierul Călin Popescu Tăriceanu. Şi, pentru că tot mi-aţi pus această întrebare, aş vrea să previn o continuare a campaniei pe care o duc unele mijloace mass-media, că Băsescu ar vrea să îl schimbe pe Tăriceanu. Este o copilărie. Şi dacă ar fi alegeri anticipate, tot pe Călin Popescu Tăriceanu l-aş desemna prim-ministru după victoria în alegeri, având în vedere că, din punct de vedere constituţional, pot să o fac. Deci nu am nici o legătură cu speculaţiile "Băsescu vrea să-l schimbe pe Călin Popescu Tăriceanu". Sunt speculaţii lansate, întreţinute, la fel ca şi cu "vedeţi că sunt în avion". Unele din surse sunt aceleaşi, sursele de informaţii. Când o televiziune a trimis toţi ziariştii la aeroport, că primise informaţia că ziariştii sunt în avion. La fel e şi asta, cu Tăriceanu - "Băsescu vrea să îl schimbe pe Tăriceanu cu Stolojan". E o eroare. Dar una sunt alegerile şi alta-i guvernul. Mesajul atunci a fost că Alianţa ar avea, chiar dacă eu nu mă mai pot implica intr-o eventuala campanie, ar avea un portdrapel - este Călin Popescu Tăriceanu, este şi Theodor Stolojan. Deci, tot cu două portdrapele ar merge, cum am mers şi în alegerile din 2004. Ce vină am eu că la Londra domnul Voiculescu primeşte informaţii din nu ştiu ce surse? Domnul Voiculescu e preşedinte de partid. Dacă ar fi un preşedinte cu adevărat responsabil pentru ceea ce spune, ar fi pus mâna pe telefon, ar fi sunat la preşedintele României şi ar fi întrebat: "Aveţi vreo idee de schimbare de premier, ceva?", nu să vorbească pe o informaţie. Cine i-a dat-o? Ar trebui ca domnul Voiculescu să spună public: "Domnule, cutare mi-a dat această informaţie", ca să fie şi credibil. Rămâne tot timpul o soluţie imorală. Eu am întâlniri cu premierul în fiecare miercuri la ora 17.00. Este ziua de consultări. Nu, aici şi premierul are dreptate când spune că avem un program extrem de dificil de acoperit; avem raportul din noiembrie, care este un raport decisiv, dacă se va aplica sau nu clauza de salvgardare. Ne putem permite să intrăm într-o perioadă de alegeri? Sigur, eu pe mecanism spun că guvernul poate să stea liniştit, ştie sigur că Alianţa va obţine un procent mai bun, îşi vede de ce are de făcut, facem o campanie scurtă (că ne dă dreptul legea să facem 
o campanie de 2 săptămâni, cum a fost şi la locale) şi rezolvăm problema unei susţineri puternice în Parlament, şi nu a uneia condiţionate. Părerea premierului este puţin altfel, va trebui să discutăm după semnarea Tratatului. În orice caz, nu sunt un om care să o ţină una şi bună, dacă partenerul lui are un alt punct de vedere. Vom găsi cea mai buna soluţie pentru România, în primul rând. O soluţie în care Guvernul să nu poată fi blocat în momentele în care va avea de luat măsuri dificile pentru îndeplinirea obligaţiilor pe care şi le-a asumat. Cum vă imaginaţi, spre exemplu, modificarea unei legi a justiţiei care să ne poată permite primenirea judecătorilor numiţi cu adresă înainte de alegeri de PSD, pentru a-i proteja în marile anchete de corupţie? Cum vă imaginaţi că ar trece o astfel de lege prin Parlament, când nouă ne-au căzut deja câteva ordonanţe în Senat? Şi care va fi reacţia PUR? Va susţine propunerea guvernului Alianţei? Va susţine varianta PSD? Ce se va întâmpla? Deci, eu ridic o problemă practică: ştim clar că trebuie să curăţăm Justiţia. Dacă nu se va întâmpla în mod natural, va trebui să o facem prin legi. Şi atunci mă întreb: va rezista actuala structură la o asemenea încercare? Decât să riscăm şi să constatăm că n-a rezistat, mai bine provocăm alegeri anticipate şi rezolvăm problema. Aceasta pe de o parte. Pe de altă parte, există o mie şi una de măsuri dificile care trebuie luate, iar cu o majoritate fragilă riscăm să constatăm că n-au trecut. Suntem 
între două opţiuni. Va trebui să gândim foarte bine ca, împreună cu premierul, să luăm decizia cea mai bună pentru ţară. Dar nu inflexibilă. Este fermă până când mi se aduc alte argumente. S-ar putea ca premierul că aibă argumente suficiente să mă facă să-mi modific punctul de vedere. Deocamdată, însă, sunt adeptul unei soluţii care s-a demonstrat a fi valabilă politic la alegerile de la Bucureşti, la alegerile în teritoriu - au fost alegeri în 16 comune - deja PSD în mediul rural a obţinut un rezultat mai slab decât la alegerile generale şi noi un rezultat mult mai bun. Bine, nu ar vrea, dar dacă ar fi, ar vota. Absolut de acord. În acelaşi timp, exact din cauza unei astfel de abordări ne putem întreba: la fragilitatea pe care o are majoritatea actuală, ne putem permite riscul să pierdem vreme şi să constatăm în a doua parte a anului sau în cursul anului 2006 că am greşit neorganizând alegeri anticipate? Sunt lucruri care trebuie luate în calcul. După semnarea Tratatului, vă asigur că, împreună cu premierul şi cu alţi politicieni din cele două partide ale Alianţei, împreună cu UDMR, ne vom consulta şi vom lua o decizie corectă pentru România. Vă asigur că nici contractul Bechtel, nici ADS, nici contractul "Da Vinci", nici contractul Strabach nu se vor realiza în forma în care ele au fost negociate. Sunt într-o formă păguboasă pentru România. Dacă partenerul va veni să ajusteze contractul, foarte bine, dacă nu, nu-l va executa. Altă formă înseamnă adus la preţuri şi la condiţii de finanţare acceptabile pentru România. Toate aceste contracte. Dacă nu, nu se fac. Nu. Nu e nici o diferenţă de abordare. Noi le-am criticat încă din campanie. Realizăm ce înseamnă contract semnat. Să nu vă imaginaţi că discutaţi cu nişte oameni care nu au experienţa de a înţelege ce înseamnă contract semnat. Dar, şi un contract semnat, care este oneros din punct de vedere al preţurilor, al condiţiilor de realizare, poate fi atacat în instanţă. Calea de mijloc ar fi să le aducem, prin negociere, la ceea ce se numeşte valoare de piaţă, condiţii de piaţă şi condiţii de finanţare avantajoase. Probabil isteria s-a creat prin Kiseleff, pe la sediul PSD. Populaţia trebuie corect informată. Ea trebuie, spre exemplu, un lucru elementar: că mărirea cu 25 la sută a costurilor la energie - fie că a însemnat energie electrică, gaze, încălzire de la 1 aprilie - este un rezultat al negocierilor de integrare în Uniunea Europeană. Populaţia trebuie să ştie că vor mai fi două măriri de preţuri la energie 
până la intrarea în Uniunea Europeană, care vor afecta foarte puternic factura la electricitate, la încălzire, pentru fiecare român şi că aceste măriri este rezultatul modului cum a fost negociat capitolul "energie" în relaţia România-Comisia Europeană. România a fost atât de uşuratică, încât a acceptat alinierea la preţurile de acoperire a costurilor plus preţurile de mediu până la 1 ianuarie 2007, fără să ceară perioadă de tranziţie. Aşa a negociat guvernul administraţiei domnului Iliescu, asta suportă România acum. Dar noi trebuie să-i informăm. Românii trebuie să ştie că avem de plătit nişte costuri, ca urmare a încheierii negocierilor în timpul campaniei electorale. În acelaşi timp, toată populaţia României trebuie să ştie că nu avem variantă de renegociere după încheierea acestora. Eu am strigat în timpul campaniei că trebuie renegociate înainte de încheierea negocierilor. Nu mai aveam ce face. Erau încheiate negocierile de către PSD şi, dacă erau încheiate, nu mai puteau fi redeschise capitolele de negociere. Ca atare, sunt costuri pe care populaţia le plăteşte. În acelaşi timp, sunt şi măsuri care vor încerca să acopere dezavantajele: creşterile de venituri ale populaţiei, care vor ajunge, până la momentul integrării, la circa 300 de euro, în condiţiile în care au făcut un salt de la 190 de euro venit mediu, la 250 acum. Deci, în perioada ianuarie-februarie-martie, s-a produs acest salt. Se vor mai produce salturi în veniturile populaţiei, în aşa fel încât să încercăm 
să menţinem şi să creştem uşor puterea de cumpărare a populaţiei. Dar nu avem numai lucruri bune în drumul către Uniunea Europeană, sunt şi costuri pe care va trebui să ni le asumăm. Mai putem adăuga: restructurarea siderurgiei, un angajament luat care până în 2007 trebuie făcut; zero subvenţii la minerit - e angajament luat în negocieri - mai puţin pentru cocs. Aceasta înseamnă că în Valea Jiului vom continua să creştem numărul de şomeri şi închiderile de mine. Nu. A început o campanie de informare a populaţiei, şi eu am început-o. Va trebui să fie continuată. Eu îmi voi asuma responsabilitatea ca, ori de câte ori voi avea ocazia, să informez populaţia asupra costurilor pe care le avem de plătit. Pentru că ele sunt o realitate, iar oamenii nu vor putea fi solidari cu obiectivul pe care-l avem, 1 ianuarie 2007 - membri în Uniunea Europeană, dacă nu înţeleg nevoia acceptării acestor costuri. Pe de altă parte, va trebui în mod categoric să existe reacţia prin care Executivul, puterea politică încearcă să compenseze aceste costuri. Şi o vom face. Sunt realităţile noastre pe care trebuie să le ducem, iar obiectivul meu, ca preşedinte, este ca naţiunea să fie solidară în jurul acestui obiectiv. Fără un efort de explicare, însă, a acestor costuri, cu certitudine, oamenii nu vor înţelege şi vor intra în nişte războaie inutile, chiar cu puterea politică. Eu vă spun că nu am înţelegeri oculte nici măcar cu soţia mea, darămite cu Ion Iliescu sau cu un alt politician. Nu sunt tipul de om care să aibă înţelegeri oculte cu cineva. Ce vă pot spune însă că, spre exemplu, la ceremonia care s-a desfăşurat la Vatican, cu ocazia înmormântării Papei Ioan Paul al II-lea, faptul că i-am invitat în delegaţia mea - aveam dreptul la o delegaţie de patru - pe cei trei foşti şefi de stat în viaţă, adică regele Mihai, Emil Constantinescu, Ion Iliescu, alături de mine şi de premierul în funcţie, nu a fost un lucru rău. Am avut surpriza să văd tot acolo - chiar lângă noi stătea delegaţia americană - pe preşedintele Statelor Unite însoţit de Bush tatăl, fost preşedinte al Statelor Unite, şi de Clinton, fost preşedinte, de data asta democrat, al Statelor Unite. Faptul că preşedinţii unui stat participă la acţiuni împreună, faptul că, poate, nu am fost în această situaţie, la un moment dat, o să-i invit pe preşedintele Constantinescu şi pe preşedintele Iliescu să ne consultăm, având în vedere că experienţa unui şef de stat este gigantică, nu mi se pare un lucru rău sau un lucru condamnabil, 
pentru că fiecare şi-a văzut funcţia sau a întâlnit lucruri extrem de importante, care s-au adăugat la experienţa lui. Nu văd nici un păcat din a consulta foşti preşedinţi ai României în anumite situaţii. Vă pot spune că am stat grupaţi pe scaunele din faţă, că am discutat pe tot parcursul drumului, că am discutat şi despre situaţia actuală, că am discutat şi despre momentul integrării în Uniunea Europeană, s-a discutat şi criza ostaticilor, s-au spus păreri şi despre una şi despre alta... Aceasta nu înseamnă că toţi trebuie să vorbim aceeaşi limbă, nu înseamnă că toţi vedem viitorul României la fel; de asta şi sunt alegeri. Unde a dus Emil Constantinescu România s-a văzut, unde o duc eu, se va vedea peste cinci ani. Deci, fiecare are responsabilitatea lui, punctul lui de vedere şi legitimitatea lui în a îndrepta politica externă a României pe o direcţie sau pe alta. Eu cred că revitalizarea rolului României în zona Mării Negre este un lucru extrem de important, care ne va aduce beneficii în interiorul alianţelor din structura cărora vom face parte. Nu ştiu. Dacă, vreodată, părerile consilierilor nu îmi vor fi suficiente ca argument, voi putea apela şi la ei. Deocamdată, nu văd o situaţie care să reclame o astfel de consultare, dar, dacă se va ivi, nu voi ezita să o fac, inclusiv pe regele Mihai îl voi consulta. Categoric, da. Este un politician căruia nu pot să-i reproşez că a furat, nu pot să-i reproşez că el personal a fost implicat în lucruri murdare. Sigur, îmi este foarte 
greu să fac aprecieri despre lucruri la care nu am participat. La revoluţie eu eram la Constanţa, revoluţia se desfăşura în principal la Bucureşti, nu ştiu ce a fost atunci şi habar nu am care este implicarea preşedintelui Iliescu în ce s-a întâmplat după data de 22. Până una-alta, însă, ca preşedinte ales, şi România nu are foarte mulţi - iată că are doar doi preşedinţi aleşi în viaţă - vă pot spune că orice astfel de om are respectul datorat legitimităţii modului cum a deţinut funcţia. Nu, vorbeam de Iliescu şi Constantinescu, eu nu mi-am terminat încă mandatul. Deci, pentru mine, la fel de respectabil este şi Emil Constantinescu şi Ion Iliescu, prin prisma modului cum au fost aleşi şi prin prisma faptului că nu au plecat din funcţii cu nu ştiu ce dosare de corupţie, cu nu ştiu ce acuzaţii de implicare directă în lucruri murdare ş.a.m.d. Şi-au terminat mandatul cu fruntea sus, nemaicandidând nici unul din ei: Iliescu, că nu s-a mai putut, Emil Constantinescu, pentru că nu a mai vrut. Din punctul meu de vedere sunt doi preşedinţi care aş vrea să reprezinte o resursă, până la urmă, de consultare şi nu doi oameni pe care să mi-i fac ostili, pentru că nu am nici un motiv să-i dispreţuiesc. În ceea ce-l priveşte, însă, pe Ion Iliescu, dacă ceva i se poate reproşa în mod consistent este faptul că a ştiut nivelul de corupţie din PSD, iar eu sunt unul dintre preşedinţii de partide din opoziţie, care i-am menţionat acest lucru, cu nume, la fiecare întâlnire pe care am avut-o, iar Ion Iliescu a preferat să se facă a nu vedea ce e în PSD. Acest lucru i se poate reproşa. Cum, la fel, preşedintelui Constantinescu i se poate reproşa că a avut puterea, dar nu a ştiut ce să facă cu ea. Eu, da. Poate deveni o dezbatere importantă dacă ea va ajunge şi în Parlament. Dacă nu, va rămâne doar un vehicul prin care câte un politician "decedat" mai scoate capul din pământ şi spune "mai exist şi eu!". Da, să-l vedem şi în dezbatere. Eu, în orice caz, voi susţine o astfel de lege. Cu toate implicaţiile ei. Erau lucruri care se puteau discuta la un astfel de eveniment. De altfel, toţi preşedinţii au sosit în ultima clipă şi eu însumi am sosit în ultima clipă, Chirac a sosit după mine, apoi Bush, după care a început ceremonia. S-a discutat foarte puţin, simple convenienţe, iar la terminare fiecare a fugit către avion cât mai repede. Deci nu au fost nu ştiu ce discuţii, decât amabilităţi politice. Categoric, da. Să ştiţi că nu sunt un om care aruncă vorbe fără să creadă în ce spune şi 
mai ales când vorbeşti de mass-media trebuie să ştii ce vorbeşti. Iar eu sunt un om care ştie foarte bine ce este în spatele unor grupuri mass-media, altfel extrem de bine răspândite şi cu audienţă destul de mare. Nu mă va putea îndoi nici un grup mass-media care are în spate grupuri de interese. Nu. În primul rând, că eu sunt optimist cu privire la recuperarea lor, că este un proces dificil, că vom continua să menţinem tăcerea asupra lucrurilor importante şi aş mai spune celor care, într-adevăr, doresc să fie corect informaţi, să nu ia în seamă ce scriu foarte multe din ziare cu privire la ceea ce ştiu. Am văzut cât sunt de departe de realitate. Singurele informaţii oficiale, atât cât vin, vin de la Cotroceni şi ele sunt de maximă acurateţe. Este foarte important şi atunci când tăcem, înseamnă că ceva important se desfăşoară. Vă asigur că ne vom întâlni. Atunci mă voi întâlni, de altfel, cu toată presa, pentru că am obligaţia să trag concluzia primelor şase luni de mandat. Şi eu vă mulţumesc. 

Eu aş face o comparație cu Yalta. Ceea ce urmează să se întâmple astăzi este alternativa pozitivă la Yalta. Pentru România, Yalta a fost o decizie politică dramatică. Acum, începând de astăzi, ne întoarcem în familia europeană. La Yalta nimeni nu ne-a întrebat. La Luxemburg, dorința este o urmare a deciziei poporului român. Bineînțeles. Nu, nu, dumneavoastră ştiți foarte bine că nu ne-a spus "vă rog", ci "dumneavoastră sunteți invitați", dar cu condiția să ducem la bun sfârşit reformele, iar tocmai aceste lucruri le facem acum, să impulsionăm reformele în țară pentru a deveni un partener autentic în UE. Trebuie să admitem că avem încă multe probleme. Ni s-a spus că trebuie să facem mulți paşi pentru a putea intra la 1 ianuarie 2007 şi sunt de acord că rămân multe lucruri de făcut. Pe de altă parte, nimeni nu este răspunzător de rămânerile noastre în urmă, ci ele sunt rezultatul deciziilor politice adoptate în România din 1990 până acum. Uniunea Europeană ne-a ajutat mult, în primul rând din 1990 până acum. Primim mari resurse financiare, asistență tehnică. Dar problema a fost lipsa de voință a clasei politice româneşti. Noi suntem singurii răspunzători pentru problemele pe care le avem în acest moment. Trebuie să facem un proces paralel intern. Trebuie să ne transformăm. În plus, semnarea Tratatului nu ne garantează că vom intra în 2007. Nu. Eu sunt ferm hotărât să schimb România, iar aceasta nu numai din interesul de a aparține clubului celor 25, ci din propriul interes al românilor, pentru a avea o viață mai bună. De aceea am pus la punct un proces de informare, explicând atât consecințele negative cât şi cele pozitive care decurg din condiția de membru al UE. Procesul de integrare implică un efort care nu este numai al Executivului, ci şi al celor 22 de milioane de români care vor trebui să plătească o factură în perioada următoare, cum ar fi de exemplu prin reforma structurală a industriei în general, a industriei textile, a prețurilor energiei. Toate aceste costuri sunt parte a procesului de integrare. Dar avantajele sunt, de departe, mult mai mari decât inconvenientele. De aceea trebuie să-i convingem pe români să continue acest proces. Eu sunt adeptul unei puternice relații transatlantice, deşi prioritatea noastră este aceea de a deveni un membru al UE. Şi nu pot să-i înțeleg pe oamenii politici şi pe ziariştii care îmi cer să aleg între Europa şi Statele Unite. Este ca o glumă. Noi suntem o țară europeană şi, în acelaşi timp, sprijinim ideea de a avea 
o relație transatlantică puternică. Noi românii nu vom accepta niciodată că va trebui să alegem între cele două. Sprijinim ideea de a rămâne împreună. Românii sunt europeni datorită poziției geografice, a culturii şi a principalelor noastre activități economice. Dar, totodată, sporim cooperarea cu Statele Unite. Da. Securitatea este elementul cheie. România este o țară care se situează la frontiera NATO şi a UE. Ne aflăm într-o regiune la granița cu fosta Uniune Sovietică, la malul Mării Negre, cu un trafic ridicat al drogurilor, imigrație ilegală şi trafic ilegal de arme, ca să nu mai spun că suntem o punte între Orientul Mijlociu şi țări precum Georgia, Ucraina, Moldova. Iar la nordul Mării Negre există conflicte înghețate precum cele din Osetia, Nagorno-Karabah. Toate aceste argumente sunt importante pentru a încerca să stabilizăm securitatea la Marea Neagră, iar unul dintre principalii noştri parteneri în aceasta este SUA. Iar eu aş invita toate țările europene să fie tot mai implicate în securitatea acestei mări. Nu. Trebuie să priveşti la Marea Nordului (este vorba probabil de Marea Neagră n. n.) într-un mod pozitiv. Acesta este principalul obiectiv de combătut. Voi ajunge cu aceasta la nivelul cel mai înalt, la clasa politică. Bine, bine. Un moment, vă rog. Spania a avut acelaşi nivel de corupție înainte de a intra în UE. România nu a inventat corupția. Şi în plus, vom termina cu aceasta chiar acum. Avem o lege a minorităților care le va oferi tuturor acestora aceleaşi 
drepturi şi oportunități pentru ca țiganii să ia parte la treburile societății. Problema este că țiganii au un procent mai scăzut al copiilor care merg la şcoală şi al celor care sunt capabili să păstreze un loc fix de muncă. Este şi o problemă de educație nu numai de oportunități. După semnarea ratatului de Aderare, voi vorbi cu Primul Ministru (Tăriceanu) şi vom hotărî. Obiectivul nostru este ca guvernul să aibă un sprijin mai mare în parlament, întrucât în prezent este o minoritate foarte fragilă. Da, este singurul şi constantul substantiv feminin pe care l-am iubit toată viața. 

România şi-a asumat nişte angajamente, în unele zone extrem de dure, dar şi le-a asumat, iar aceasta devine biblia integrării noastre. Integrarea în Uniunea Europeană este o problemă care a devenit o problemă internă. Obiectivul nostru este integrare la 1 ianuarie 2007 si eu sunt convins ca vom reusi sa ne indeplinim acest obiectiv. Este clar că este un efort pe care merită să-l facem, dar aş face o precizare: integrarea nu este doar un efort al Guvernului, integrarea în Uniunea Europeană necesită costuri pe care le plăteşte fiecare român, iar pentru asta ne trebuie solidaritate, o solidaritate naţională cum probabil nu am mai avut în utlimii 50-60 de ani. Trebuie să fim solidari cu ceea ce ne propunem să facem. România nu doreste să fie o ţară care pur şi simplu intră în Uniunea Europeană şi îşi ia costurile, dar şi beneficiile mari. Noul Guvern de la Bucuresti va reusi sa duca la indeplinire toate acele reforme despre care vorbiti si dvs si care sunt obligatorii ca sa devenim in primul rand o tara cu adevarat moderna si care sa functioneze la sandarde internationale. Daca reusim aceste lucruri, reusim sa fim calitativ pregatiti pentru a fi membri UE. Există două demersuri în lupta anticorupţie. Mai întâi, avem de-a face cu aspecte legate de trecut şi care ţin de Parchet şi de structurile de stat. Misiunea mea nu este aceea de a ordona arestările sau soluţiile în locul instanţelor judiciare. Ea constă în a îndemna instituţiile statului să acţioneze şi în a le face să înţeleagă că a trecut vremea când politicienii interveneau în afacerile justiţiei. Justiţia trebuie să funcţioneze, indiferent de numele celor implicaţi într-o afacere. Am fost personal la sediul poliţiei, la Parchet şi la serviciile de informaţii, pentru a transmite acest mesaj. Într-o primă fază, încercăm să recuperăm enorme sume de bani ce au alimentat un sistem mafiot. Acest capitol al acţiunii mele priveşte ceea ce s-a petrecut deja în România. Preocuparea mea majoră este de a veghea ca actualul guvern să rămână integru. Ansamblul structurilor de stat trebuie să evite - cu orice preţ - repetarea practicilor precedentului regim. Dacă vom reuşi să convingem mediile de afaceri că acest guvern este diferit, sunt sigur că România va deveni - foarte rapid - credibilă. Investitorii români şi străini vor fi cei care vor decide, ei înşişi, dacă am reuşit să eradicăm corupţia de nivel înalt. Sunt multe de facut dar vom reusi. Da-ţi-mi voie însa să spun că România, dacă vrea să-şi câştige o poziţie 
respectabilă, trebuie să-şi aducă propriile ei contribuţii nu numai la a lărgi piaţa, nu numai la a contribui cu o forţă de muncă calificată, nu numai la a veni cu propria ei cultură. România poate să-şi aducă o contribuţie esenţială la securitatea Uniunii Europene şi a NATO avand peste 2070 de kilometri de frontieră cu ţări nemembre ale Uniunii Europene. Suntem probabil ţara cu cea mai întinsă frontieră cu alt spaţiu decât cel al Uniunii Europene. Avem Ucraina în Nord, avem Moldova cu un conflict îngheţat, Transnistria, în Est, avem ţările fostei Iugoslavii la Sud. În toate aceste zone România îşi poate aduce contribuţii pentru consolidarea democartiilor din zona si pentru crearea unui spatiu de securitate. În plus, România poate juca un rol extrem de important prin forţa, prin capacitatea ei militară la Marea Neagră. In corelare cu state membre NATO şi cu state ale Uniunii Europene putem să controlăm traficul de armament în marea liberă, în Marea Neagră, traficul de droguri pe Marea Neagră. Putem influenţa politicile în Orientul Apropiat, pentru că uitaţi-vă pe hartă: Marea Neagră este la întretăierea dintre Orientul Apropiat, spaţiul ex-sovietic şi Uniunea Europeană. Este un nod extraordinar şi pe cât este de mare nodul pe atât de mari sunt problemele. Sunt trei lumi care se întâlnesc în Marea Neagră. România a folosit experienţa tuturor statelor care au devenit membre UE la 1 mai 2004 si a urmarit cu interes modul în care partea slovacă a aplicat reforma fiscală, având în 
vedere că guvernul român a introdus taxa unică de 16%, începând cu 1 ianuarie a.c. Cu Slovacia au existat permanent consultări între oficialii cu atribuţii în materie (negociatori sefi, ministerele de linie, parlamente) şi la nivel de lucru, între experţi, direct sau prin intermediul celor două ambasade. În aprilie a.c. au fost consultări în formatul Vişegrad 4 plus România pe problematica strategiei de comunicare. În luna mai a.c., în acelaşi format, va avea loc, la Bucureşti, o nouă reuniune privind pregătirile pentru integrarea în UE. România sprijină Turcia in acest sens şi am declarat-o ca atare, dar e nevoie de strabatut un parcurs stabilit, ca şi pentru celelalte ţări, în conformitate cu exigenţele Uniunii. Deci, un calendar clar, cu condiţionalităţi limpezi care să ducă, într-un final, când vor fi îndeplinite aceste condiţionalităţi, la integrare. Problema limitelor extinderii UE este o problemă care nu se poate decide decât la nivel comunitar. Nu este o decizie a unei ţări, nu este o opţiune subiectivă, este rezultatul unei dezbateri în cadrul Uniunii. Prin urmare, nu cred că putem rezolva acum o dezbatere atât de complicată. Pe de altă parte, suntem de acord că şi Croaţia şi, în perspectivă îndepărtată, Ucraina pot fi luate în discuţia ca nişte candidaţi plauzibili. Croaţia, în măsura în care îndeplineşte criteriile politice, Ucraina, în măsura în care confirmă orientarea ei pro-europeană, altfel sustinuta ferm de catre noul presedinte Iuscenko. Europa este un teritoriu al diversităţii şi fiecare nou membru aduce un teritoriu specific în acest concert divers, de care ansamblul european nu se poate dispensa. În plus, România aduce resurse proprii, aduce mână de lucru proprie. România nu vrea să participe doar la la gata făcutul Uniunii Europene. România vrea să participe la un proiect, la crearea unei noi Uniuni Europene şi contează pe resursele ei şi pe imaginaţia ei în acest proces. Sperăm ca toate ţările europene să ofere oportunităţi de lucru pentru cetăţenii români şi precizăm că şi România va deveni o piaţă de lucru pentru alte ţări europene. Este un proces firesc, care face parte din metabolismul organizaţiei România vine în Uniunea Europeană cu o piaţă de 22 de milioane de consumatori. Este clar că spaţiul românesc, piaţa României va fi o piaţă deschisă produselor ţărilor din Uniunea Europeană. România vine cu o capacitate de a absorbi investiţii enorme, unde banii pot fi mai bine plasaţi decât în multe alte locuri din Uniunea Europeană, având 
în vedere nevoia de investiţii. Dacă ne referim la autostrăzi, la spaţii de birouri, la hoteluri, la terenuri de distracţie, sunt zone în care oricine vrea să investească în România va avea succes. Avem o piaţă a forţei de muncă mult mai ieftină şi pentru următorii 15 ani cu certitudine mult, mult mai ieftină decât forţa de muncă din Uniunea Europeană. In primul rand, am indepartat acele structuri corupte de la nivelul guvernului, al secretarilor de stat, al agentiilor centrale. S-a mai facut un pas extrem de important prin decuplarea firmelor clientelare care drenau bani din bugetul de stat. Ele au fost decuplate de la buget. Si mai avem un pas important, acela ca nici un ban public nu va mai putea fi atribuit fara licitatii legale, in spiritul si in litera reglementarilor europene de achizitii publice. De asemenea, toate marile dosare de coruptie sunt deschise in momentul de fata, dar nimeni nu poate interveni in justitie sa spuna: Nu avem norma la arestari. Marea problema este sa dam toata atentia pentru a nu se creea noua clientela, apartinand noii puteri. Din acest punct de vedere, va pot spune ca am cerut tuturor institutiilor statului, inclusiv serviciilor secrete, tratarea cu maxima atentie a eventualelor procese de cuplare a unor noi clienti. Efortul nostru este pentru o justitie independenta, iar in calitate de presedinte eu voi pleda ca toate institutiile statului sa lucreze, sa functioneze in spiritual legii. Functionarea corecta a justitiei va fi unul din lucrurile 
dificil de realizat si as spune ca si dificil si delicat pentru ca ele trebuie realizate cu asumarea responsabilitatii politicului, dar in acelasi timp cu respectarea independentei justitiei. Un lucru destul de dificil. Pe de alta parte, lupta impotriva coruptiei este iar o zona de mare dificultate pentru ca aici nu este numai o problema care tine de vointa politica, tine si de vointa justitiei in ansamblul ei, de vointa altor institutii ale statului cum ar fi politia spre exemplu si nu in ultimul rand de competenta celor din justitie. Eu sunt absolut sigur ca Romania va deveni membru aa UE la 1 ianuarie 2007 rezolvandu-si toate problemele pe care le are. 

N-aş spune că ar trebui să vorbim de schimbări în 100 de zile. 100 de zile sunt un termen pentru presă. Pentru mine, termenele se numără în mandate. Cu certitudine la sfârşitul mandatului meu România va fi altfel - va fi o Românie în Uniunea Europeană, va fi o Românie aşezată temeinic pe drumul modernizării. În primele 100 de zile pot spune că am încercat şi am reuşit o schimbare a abordărilor noastre de politică externă, o politică externă mai activă, mai puternică, cu o voce fermă şi cu afirmarea fără rezerve a interesului naţional, lucru pe care îl fac toate statele care se respectă. Eu sunt departe de a accepta în politica externă dâmboviţeanul "capul plecat sabia nu-l taie". Capul plecat sabia îl taie dacă nu eşti atent. Aşa că, o poziţie fermă este soluţia mea de politică externă. În acelaşi timp, este evident că s-a dat un impuls instituţiilor statului cu responsabilităţi în lupta împotriva corupţiei. Iată, din programul cu care am câştigat alegerile, reducerea fiscalităţii este un bun câştigat. Pe de altă parte, proiectul legii care face din evaziunea fiscală un act criminal este de asemenea înaintat la Parlament. Sunt lucruri care, uşor-uşor, se realizează. Şi poate cel mai important lucru pe care, sigur, nu ni-l putem aroga sută la sută, este un drum al continuităţii din '99 şi până acum: în curând vom semna Tratatul de aderare la Uniunea Europeană. România merge înainte. Funcţionarea corectă a justiţiei va fi unul din lucrurile dificil de realizat şi aş spune chiar că şi dificil şi delicat, pentru că trebuie realizată cu asumarea responsabilităţii politicului, dar, în acelaşi timp, cu respectarea independenţei justiţiei. Un lucru destul de dificil. Pe de altă parte, lupta împotriva corupţiei este de asemenea o zonă de mare dificultate pentru că aici nu este numai o problemă care ţine de voinţa politică, ţine şi de voinţa justiţiei în ansamblul ei, de voinţa altor instituţii ale statului, cum ar fi, spre exemplu, poliţia, şi, nu în ultimul rând, de competenţa celor din justiţie. Sunt lucruri mai complicate decât par la prima vedere. Oricine poate să întrebe "De ce nu îi arestează pe cei corupţi?". Problema este că pentru a aresta şi a judeca trebuie să existe probe în primul rând. Şi aici deja este o chestiune de competenţă. În primul rând, trebuie spus deschis că procesul de integrare în Uniunea Europeană nu este un proces uşor. Este un proces pe care îl conduce Guvernul, dar îl realizează şi îl suportă un întreg popor. Trebuie spus că avem datoria 
să fim solidari cu propriile noastre obiective, nu numai la nivel declarativ şi la nivelul politicienilor, dar orice român trebuie să fie solidar cu acest obiectiv. Şi v-aş putea spune că, spre exemplu, creşterile de preţuri la energie - care au avut şi vor continua să aibă un impact ridicat în costul încălzirii, al energiei electrice, al gazelor de la bucătărie -, restructurarea mineritului - care apare ca o necesitate urmare a angajamentelor noastre de a ajunge la 1 ianuarie 2007 cu subvenţie zero în minerit - sau restructurarea siderurgiei, toate sunt lucruri care înseamnă nici mai mult nici mai puţin decât facturi plătite de fiecare cetăţean al României pentru ca să ajungem la 1 ianuarie 2007 în situaţia de a fi membri ai Uniunii Europene. Aş traduce lucrurile astea printr-un singur cuvânt: la 1 ianuarie 2007 România trebuie să fie o ţară performantă. Aceasta înseamnă că trebuie să facem ceea ce am spus mai înainte - creşterea preţurilor la energie, restructurarea mineritului, restructurarea siderurgiei. În acelaşi timp, o dată cu aceste lucruri, se produce o creştere a veniturilor populaţiei, care este parte a procesului de integrare până la urmă. Reducerea cheltuielilor bugetului de stat pe subvenţii se va răsfrânge în capacitatea Guvernului de a asigura creşteri salariale în sectorul bugetar şi în acelaşi timp se produce creşterea în sectorul privat sau economic pentru că întotdeauna a existat o corelaţie între mişcarea salariilor bugetarilor şi creşterea salariilor 
în economie. După cum se poate observa, procesul acesta aduce şi foarte multe lucruri bune. Iar dacă plecăm de la premisa că cel puţin în primii ani România primeşte zeci de miliarde de euro şi contribuie la fondul Uniunii Europene cu doar câteva miliarde, vom constata că, pe ansamblu, procesul de integrare este un proces care are costuri, dar are şi avantaje mari pentru fiecare dintre români, dincolo de faptul că intrarea în Uniunea Europeană înseamnă aşezarea României la locul ei, acolo de unde a plecat acum 60 de ani. Aş spune că semnarea la Luxemburg a Tratatului de aderare este, privit în oglindă, anularea deciziei de la Yalta, dacă vreţi. România a trăit 45 de ani de comunism ca urmare a unei decizii politice luate la Yalta. România revine în rândul ţărilor democratice, în rândul ţărilor prospere, prin semnarea Tratatului de la Luxemburg. Sunt două tratate care influenţează major viaţa naţiunii române pe ani mulţi şi cred că ar trebui să tratăm evenimentul de la Luxemburg, din punct de vedere al importanţei, ca având consecinţe la fel de mari pentru naţiunea română ca şi Yalta. Yalta ne-a îngropat 45 de ani în comunism, Luxemburgul din 25 aprilie ne va readuce la o viaţă normală. România deja acţionează din acest punct de vedere ca un stat cu responsabilităţi maxime pentru securitatea statelor membre ale Uniunii Europene. Din ianuarie aţi observat că am declanşat o puternică ofensivă legată de zona Mării Negre, vecinătate imediată şi de ce nu conflictuală a NATO şi a Uniunii Europene. Vom dezvolta o politică de securizare a Mării Negre alături de aliaţii noştri şi sunt convins că, mai devreme sau mai târziu, dincolo de interesul arătat de Statele Unite şi Marea Britanie pentru securizarea Mării Negre, vom avea aliaţi şi din ţările membre ale Uniunii Europene şi vizez în primul rând Franţa, Germania, state puternice, piloni ai Uniunii Europene. Dacă m-aţi întreba de ce consider nesigură zona Mării Negre, este evident ceea ce ştim toţi. Sigur, foarte mulţi dintre oameni ştiu că zona Mării Negre înseamnă să mergem la Mamaia. În realitate, Marea Neagră este un pod de tranzit al drogurilor, al traficului ilegal de persoane către state membre ale Uniunii Europene, al unor importante cantităţi de muniţie şi armament şi care se îndreaptă către zone de conflict, fie că discutăm de Balcanii de Vest, fie că discutăm de Orientul Mijlociu sau Orientul Apropiat, fie că discutăm de Afganistan sau Irak, unde România are interese deosebite din punct de vedere al securităţii 
propriilor trupe. Nu în ultimul rând, zona Mării Negre este un extraordinar de important furnizor de energie pentru statele Uniunii Europene. Din această zonă provine 50% din energia utilizată de statele UE şi din acest motiv securizarea acestei zone este extrem de importantă. Nu mai vorbim de faptul că în jurul Mării Negre, în partea de nord a Mării Negre avem conflictele îngheţate - Transnistria, Nagorno Karabach, Osetia, Abhazia, toate sunt zone care înseamnă conflict în vecinătatea imediată a Uniunii Europene şi a NATO. Eu nu-mi acord timp şi nimănui nu-i este permis să-mi acorde termene. Eu ca preşedinte dezvolt politici, încerc să atrag şi alte state şi să semnalez importanţa securizării Mării Negre, plecând în primul rând de la premisa că aceasta poate fi o importantă contribuţie românească la securitatea Uniunii Europene şi a NATO. Proiecte economice sunt extraordinar de multe. Vă aduceţi aminte de toate liniile de transport pe conductă - gaze, ţiţei, etc. - ele sunt o problemă a Executivului. Eu însă am obligaţia să îndrept către Marea Neagră decizia politică. Decizia politică, odată luată, urmează dezvoltările economice. Foarte importantă este însă acum securitatea pentru Marea Neagră, mai ales că aici se mai produce un fenomen pe care, dacă priviţi cu atenţie, îl remarcaţi. A fost un val al democratizării la sfârşitul anilor '80, mai exact în '89, când ţări ca Polonia, România, Ungaria, fosta Cehoslovacie au ieşit de sub comunism, s-au produs revoluţii care 
au aşezat sistemul democratic ca o alternativă la comunism. Acele evoluţii de la sfârşitul anilor '80 se pare că se produc acum ca un val în spaţiul ex-sovietic: Georgia, Ucraina, Moldova şi, cu certitudine, vor urma şi alte state care îşi vor schimba sistemul comunist. Or, aceste state se află toate în zona Mării Negre. Sigur că are specialişti. În plus beneficiază şi de o asistenţă extraordinară din partea Comisiei Europene, iar, pe de altă parte, ţări precum Marea Britanie, Franţa, Germania, Olanda, Spania ne oferă în cadru bilateral asistenţă cu experţi, pentru rezolvarea tuturor acestor probleme. Deci, din punct de vedere al capacităţii umane, avem. Important este ca cei care lucrează în sistem să vrea să o facă, să înţeleagă cât este de important să iasă din modul în care au lucrat până acum. Pentru că aici trebuie să recunoaştem un lucru: ni se pare foarte greu de rezolvat problema justiţiei sau a corupţiei, dar suntem după 15 ani de tranziţie. Nu ne-a obligat nimeni ca în cei 15 ani să nu facem să avem o Justiţie funcţională. Este doar problema noastră, a românilor, faptul că am ajuns să avem o Justiţie nefuncţională. Este doar problema noastră, a românilor, că am lăsat să înflorească corupţia, ea ajungând să altereze instituţii şi clasa politică. Toate aceste lucruri, sigur, ne par grele, termenul ne pare scurt, dar trebuie să le rezolvăm pentru că sunt problemele noastre. Nu ni le-a adus nici Comisia Europeană, nu ni le-a adus nici altcineva. Noi le-am făcut să fie aşa cum sunt acum şi avem o condiţie foarte clară - vi le rezolvaţi, sunteţi bineveniţi, nu le rezolvaţi, mai aşteptaţi până la intrarea în Uniunea Europeană. Deci, eu cred că aşa dificile cum sunt aceste probleme, noi trebuie să facem efortul să ne mişcăm înainte. Iar dacă mă întrebaţi despre ceea ce s-a întâmplat în primele trei-patru luni, vă pot spune că lucrurile s-au mişcat. Totul este ca mişcarea să dobândească o viteză suficient de mare încât 1 ianuarie 2007 să ne găsească cu o Justiţie performantă şi cu o luptă eficientă împotriva corupţiei. Eu spun că da, pentru că în timp ce, pe de o parte, toată populaţia a beneficiat de reducerea fiscalităţii pe salarii spre exemplu, pe venituri creşterile de fiscalitate nu s-au adresat întregii populaţii. La bursă nu cred că joacă 22 de milioane de români sau pe bursă nu acţionează 22 de milioane de români. Acolo s-a introdus o impozitare de 10%. La Loto probabil că nu joacă toţi românii, s-a introdus o impozitare suplimentară. Sau la alcool. 
Aici nu este nici un păcat. La alcool şi ţigări fiscalitatea ar trebui să fie maximă după părerea mea, până la a ne face să consumăm mai puţin alcool şi mai puţine ţigări. N-ar fi nici un păcat, putem trăi toţi foarte bine cu mai puţin alcool şi mai puţine ţigări. Dar venitul de zi cu zi al fiecărui cetăţean este lucrul cel mai important şi acest lucru se şi vede. Au crescut brusc economiile populaţiei la bănci, în sistemele de economisire, ceea ce arată că populaţia a înregistrat o creştere de venit care, şi după statistici, este de peste 50 de euro începând cu 1 ianuarie, creşterea medie, odată cu reducerea fiscalităţii. În acelaşi timp, populaţia nu s-a repezit să cheltuiască, ci a trecut la economisire. Sigur, vine Paştele acum şi o să umplem din nou magazinele, vin sărbatorile de iarnă... Asta nu este rău că populaţia a economisit şi că va cheltui atunci când va fi cazul, dar este cert că venitul mediu a crescut cu 50 de euro. Natalitatea este o chestiune generală în Europa...Natalitatea este o chestiune care, până la urmă, ţine şi de educaţie, nu numai de venituri şi asta pentru că în mod real, astăzi, nu mai suntem cu venituri mai mici decât în 1989. Pare a fi o chestiune de modernitate. Natalitatea scade în toate statele dezvoltate. Franţei nu cred că îi puteţi imputa sărăcia şi totuşi scade natalitatea, un fenomen valabil în foarte multe alte ţări. Sigur, sărăcia rămâne marea noastră problemă şi nu oriunde, ci sărăcia în mediul rural. Dacă aţi observat, anul trecut 
a fost un an foarte bun din punct de vedere agricol. S-au obţinut recolte foarte mari, dar oamenii din mediul rural au rămas la fel de săraci. Aici nu există decât o singură soluţie: îndreptarea resursei financiare pentru întreprinderile mici şi mijlocii către mediul rural. Mediul rural este principalul furnizor de sărăcie şi către mediul rural trebuie să îndreptăm resursa financiară. Crearea de IMM-uri în mediul rural va rezolva două lucruri: în primul rând, micul fermier nu va mai trimite la oraş producţia agricolă brută, ci va procesa laptele acolo şi va trimite la oraş iaurt sau smântană, nu va mai trimite la oraş grâu sau făină, ci va procesa grâul şi făina acolo şi va trimite patiserie din zona adiacentă oraşelor, în acelaşi timp, prin întreprinderile mici şi mijlocii creându-se şi locuri de muncă pentru tineretul din mediul rural. Este o soluţie pe termen lung pe care am discutat-o şi cu BERD-ul şi cu Banca Mondială, o soluţie pe care se concentrează şi Comisia Europeană în alocarea de resurse financiare pentru mediul rural. Altfel, nu scoatem sărăcia peste noapte din casele românilor; iar cine se angajează să o scoată peste noapte nu este un om politic serios, pentru că sărăcia este un fenomen care poate fi combătut prin performanţă economică şi nu prin declaraţii politice. De altfel, în toată campania mea electorală nu am vorbit de eradicarea sărăciei peste noapte, ci exact de astfel de soluţii pentru o luptă eficientă şi corectă împotriva sărăciei. Iar dezideratul "Să trăiţi bine!" este un deziderat care trebuie atins de noi toţi. Eu cred că ar trebui să conturăm în industrie două brand-uri: industria turismului şi industria lemnului, pentru că avem resursa aici, şi brand-ul pentru softiştii români care sunt foarte buni. Trebuie doar să li se creeze condiţii să realizeze softurile şi programele în România şi nu la Microsoft. Cred că acestea trei ar putea deveni brand-urile de ţară. Nu mai vorbim că am putea să ne mai facem un brand dintr-o ţară care a reuşit să scape de marea corupţie. Ar putea fi un brand interesant. O relaţie normală, constituţională. Nu ne împiedicăm unii de alţii, ne respectăm unii pe alţii. Partidele sunt cu viaţa lor, preşedintele are activitatea lui, deci nu cred că suntem într-o altă situaţie decât cea constituţională. Da. Este o presă liberă. Nu încerc şi n-am încercat niciodată să pun sub control vreo instituţie media. Chiar ştiindu-se acest lucru, s-a încercat crearea unor scandaluri de genul "Băsescu implicat în schimbarea 
conducerii TVR", în condiţiile în care niciodată nu am pus această problemă, sau s-a lansat pe dedesubt "Băsescu implicat în schimbarea conducerii de la Adevărul". Sunt poveşti. Presa trebuie lăsată independentă şi ea îşi va găsi orizonturile. Probabil, faptul că nu am solicitat o întâlnire cu Clubul Român de Presă vă poate spune foarte mult din acest punct de vedere. Nu doresc să dau presei impresia că aş vrea să îi dau indicaţii. Sigur, în acelaşi timp, şi presa trebuie să ştie că am un comportament de om normal şi dacă vor continua să mă jignească, vor avea riposta de la Traian Băsescu şi nu de la preşedintele României. Eu nu am jignit încă pe nimeni, dimpotrivă, consider că presa are un rol determinant în societate, dar îmi vine foarte greu când citesc articole unde ziariştii îşi permit să mă jignească. Pot să critice activitatea mea, pot să o susţină, dar să nu jignească. Este singurul lucru pe care îl cer presei şi, dacă nu va respecta acest lucru, îmi iau libertatea să am dreptul la ripostă pe măsura modului în care mă jignesc. Şi eu vă mulţumesc mult. 

În primul rând, "La mulţi ani!" uneia dintre cele mai cunoscute şi mai valoroase fundaţii, componentă a societăţii civile din România, o organizaţie care s-a adresat unuia dintre cele mai dificile subiecte, uneia din cele mai dificile realităţi ale societăţii româneşti - copiii. Înfiinţarea Organizaţiei în 1990 a răspuns unui imperativ extraordinar al României de la acea vreme, şi anume, grija pentru zecile de mii de copii care nu mai aveau o soluţie. Şi era pentru prima dată când se spunea că România are copii pentru care nu are soluţii. Eu aş vrea să mulţumesc nu numai celor care conduc Fundaţia "Salvaţi copiii", dar aş vrea să mulţumesc şi fiecăruia dintre cei circa 6 mii de membri ai Fundaţiei şi celor circa 800 de activişti voluntari ai Fundaţiei. Ştim foarte bine că România are încă probleme foarte mari la acest capitol. În acelaşi timp, astăzi, la moment aniversar al Fundaţiei, nu putem să nu observăm progresul extraordinar înregistrat şi cu contribuţia Fundaţiei "Salvaţi Copiii", din 1990 şi până acum. Dincolo de mortalitatea infantilă ridicată, în raport cu ţările din Uniunea Europeană, dincolo de nivelul scăzut de şcolarizare al copiilor rromi, rămâne totuşi o mare realitate, şi anume aceea că zilele trecute, când s-a discutat despre votul pozitiv sau negativ al României în Parlamentul European, problema copiilor nu a mai fost adusă ca argument împotriva României. Or, acest lucru arată că statul român, împreună cu societatea civilă, cu sprijinul Uniunii Europene, al Comisiei Europene, a reuşit să apropie problema copiilor de o rezolvare pozitivă. Eu am o întâmplare, pe care nu ezit să o menţionez, o întâmplare de cooperare extraordinară cu Fundaţia "Salvaţi copiii". În 1998, fiind ministru al Transporturilor, am hotărât să găsesc o soluţie pentru copiii din Gara de Nord. Sigur, ca ministru, nu era foarte dificil să iei o măsură administrativă, să aduni cele câteva sute de copii care erau în zona Gării de Nord, să-i duci la Baia Griviţa, să-i deparazitezi, să-i speli, după care să-i duci într-un hotel al Metrorex. Marea problemă era ce se întâmplă de a doua zi, după ce copiii sunt în hotelul Metrorex. Atunci s-a oferit să ne ajute Fundaţia "Salvaţi copiii". Sigur, în primele zile nu mai încăpeai de fundaţii prezente în holul hotelului, dar, după trei zile, singura fundaţie care rămăsese şi a continuat treaba până la capăt a fost Fundaţia "Salvaţi copiii". Probabil, atunci, soarta câtorva zeci de copii care dormeau prin canalele din jurul gării a primit 
o şansă, şansa extraordinară a generozităţii şi a dăruirii oamenilor de la "Salvaţi copiii". Eu sunt unul dintre politicienii care a văzut ce puteţi să faceţi pentru copii. Sunt convins că la fel faceţi peste tot unde acţionaţi şi pentru acest lucru vă mulţumesc mult şi vă asigur de tot sprijinul meu în continuare. La mulţi ani, „Salvaţi copiii”!

Doamnelor şi domnilor, Stimaţi membri ai corpului diplomatic, Îmi face o reală plăcere să mă adresez dumneavoastră cu această ocazie. Doresc să precizez că sunt deosebit de onorat că aţi răspuns invitaţiei noastre de a participa la acestă Conferinţă şi sunt bucuros să constat cât de numeroasă este comunitatea celor interesaţi de problemele de securitate, pace si prosperitate ale Mării Negre. Conferinţa „Black Sea Area and Euro-Atlantic Security: Strategic Opportunities” marchează în fapt un dublu eveniment: pe de o parte, iniţiem - la nivelul Preşedinţiei - seria unor activităţi concrete dedicate problematicii Mării Negre; pe de altă parte, extindem gama acţiunilor consacrate procesului de elaborare şi dezbatere publică a strategiei de securitate naţională. Pe parcursul conferinţei, intenţionăm să punem în discuţie aspecte de importanţă majoră circumscrise acestor tematici şi, totodată, să căutăm împreună soluţii apte să răspundă mai bine atât intereselor naţionale legitime, cât şi nevoilor de securitate ale comunităţii euro-atlantice. Subliniez acest lucru deoarece am convingerea că evoluţiile majore survenite pe plan intern si internaţional, în cadrul mediului geopolitic global si zonal, impun o schimbare semnificativă a abordării la nivelul strategiilor de securitate. Se poate spune că România a depăşit faza tranziţiei şi a intrat în etapa normalizarii dezvoltarii sale democratice, în timp ce relaţiile internaţionale se structurează tot mai clar pe două coordonate majore: expansiunea democraţiei şi contracararea terorismului. Ca urmare, cred că România trebuie să promoveze o strategie mult mai dinamică, o strategie activă si anticipativă, centrată pe o înţelegere profundă a acestor evoluţii. În mod firesc, declaraţiile prin care anunţam o astfel de strategie au produs dezbateri aprinse şi, adesea, contradictorii, atât în mediul politic şi academic intern, cât şi la nivelul opiniei publice româneşti. Consider aceasta ca un semn de maturizare a societăţii, o evoluţie capabilă să potenţeze eforturile de cristalizare ale unui document de substanţă, apt să reflecte cu adevarat dimensiunea naţională, transpartinică a unei astfel de strategii, dar şi semnificaţiile sale externe. După cum cunoaşteţi, în contextul priorităţilor de politică externă pe care le-am afirmat încă de la începutul mandatului meu, am acordat o atenţie deosebită problematicii Mării Negre. Consider această temă o chestiune vitală, de interes naţional. Dintr-o altă perspectivă, zona Mării Negre 
- înţeleasă ca o arie geopolitică importantă, ce cuprinde şi statele situate în jurul său, în proximitatea acesteia - necesită mai mult decât atât. Ea reclamă o adevărată strategie euro-atlantică menită, pe de o parte, să asigure stabilitatea, democratia, securitatea şi prosperitatea, şi, pe de altă parte, să alimenteze corespunzator dinamismul proceselor de transformare democratică. În fundamentarea unei astfel de strategii trebuie pornit de la realităţile zonei, de la premisele realiste referitoare la aceste realităţi, dar şi de la modul în care această zonă se articulează cu procesele globale. În primul rând, trebuie să menţionăm că - pentru prima dată în istorie - toate statele din zonă sunt unite în jurul unori valori şi interese fundamentale care guvernează evoluţia relaţiilor internaţionale şi anume: democraţia, respectarea drepturilor omului, libertatea şi lupta împotriva terorismului. Este o oportunitate istorică, o alternativă creatoare la conceptul de zonă tampon. Şi, ca unul care ştie bine ce înseamnă o decizie crucială într-un moment favorabil, cred că nu trebuie si nu ne este permis să ratăm o ocazie excepţională ca aceasta. În al doilea rand, doresc sa remarc faptul că toate statele din acest perimetru sunt racordate, într-un fel sau altul, la arhitectura de securitate euro-atlantică. Astfel, în raport cu NATO, ne aflăm în următoarea situaţie: trei state sunt membre ale Alianţei (Turcia, Bulgaria, România), două state (Georgia şi Republica Moldova) sunt membre 
ale Parteneriatului pentru Pace, iar alte două (Federaţia Rusă şi Ucraina) dezvoltă parteneriate speciale cu NATO. Noile autorităţi democratice instalate la putere în Ucraina şi Georgia şi-au manifestat expres dorinţa intensificării acestor parteneriate, în ideea declarată de a începe pregătirile în vederea unei posibile aderari la NATO. Din perspectiva Uniunii Europene, situaţia se prezintă, de asemenea, deosebit de favorabil. Astfel, Romania si Bulgaria vor semna în curând tratatul de aderare si vor deveni, în condiţii normale, membre ale acesteia în ianuarie 2007. Turcia va începe, probabil, tratativele de aderare la Uniunea Europeană în toamna acestui an şi având în vedere contribuţiile sale majore la securitatea europeană şi zonală, poate spera la un calendar cu adevarat optimist. La rândul lor, Ucraina, Georgia si Republica Moldova îşi manifestă tot mai ferm dorinţa de integrare în Uniune şi dezvoltarea unor relaţii intense. Menţionez, de asemenea, amploarea şi complexitatea relaţiilor de cooperare activă si dinamică ce s-au stabilit şi se dezvoltă între Uniunea Europeană şi Federaţia Rusă, relaţii care întregesc tabloul oportunităţilor excepţionale pe care actualul moment le prezintă în zona Mării Negre. O a treia problemă priveşte poziţia geopolitică particulară pe care a dobândit-o această zonă în ansamblul relaţiilor internaţionale. Menţionam anterior, ca o evoluţie deosebit de pozitivă, faptul că zona Mării Negre a depăşit faza în care putea fi considerată doar o zonă tampon. Ea se dezvoltă ca o verigă majoră ce realizează legatura între arealul strategic euro-atlantic şi cel ce cuprinde Orientul Mijlociu, Marea Caspică şi Asia Centrală. Zona Mării Negre se situează, astfel, în punctul nodal al celor doua fluxuri strategice majore care, situate pe acelaşi traiect, dar evoluând în sensuri contrare, leagă cele doua areale strategice. Este vorba, pe de o parte, de fluxul dintre producătorul de energie (Orientul Apropiat, Marea Caspică şi Asia Centrală) şi consumatorul de energie (comunitatea euro-atlantică) şi, pe de altă parte, de fluxul dintre producătorul de securitate (comunitatea euro-atlantică) şi consumatorul de securitate (Orientul Mijlociu şi Asia Centrală). Această realitate dis-armonică generează seisme geopolitice periculoase şi nu poate continua pe termen lung. Ea trebuie armonizată cât mai curând cu putinţă, iar procesul de remodelare democratică, declanşat în Orientul Mijlociu şi Asia Centrală, răspunde unui astfel de deziderat. Crizele 
grave inregistrate la nivel european in trecutul apropiat reprezinta motivatia si impulsul pentru continuarea unai abordari proactive. Aceasta abordare a devenit regula in comunitatea euro-atlantica si nu ne putem sustrage ei. In plus, atat Romaniei, cat si celorlalte state riverane le revin responsabilitatii sporite in regiunea Marii Negre. Nu cred ca trebuie sa explicam mai mult de ce noi riveranii avem un interes fundamental in securizarea propriei regiuni, dupa cum nu cred ca aliatii si partenerii nostri din cadrul comunitatii euro-atlantice nu isi au loc in dinamica acestui proces. Subliniez acest aspect pentru ca am convingerea ferma ca daca raspunderea primara privind securizarea zonei revine riveranilor, contributia altor state interesate nu poate fi decat bienvenita. Desigur, sunt convins de responsabilităţile primare ce ne revin şi, mai mult decât atât, cred că unii dintre noi avem chiar obligaţii mai mari. Astfel, ţări ca România, Bulgaria şi Turcia au primit un ajutor important în procesul de pregătire pentru aderare la NATO în cadrul Alianţei sau în procesul de democratizare. Ele au astăzi datoria politică şi morală de a sprijini activ şi eficient eforturile de consolidare a democraţiei în statele din vecinătatea noastră: Ucraina, Republica Moldova, Georgia, preocupările unora dintre acestea vizând integrarea în NATO, activitatea lor în cadrul programelor PST, dar şi acţiunile Alianţei vizând perfecţionarea cooperării cu Rusia. Fără îndoială, preocupările privind 
securitatea zonei nu încep şi nu se termină cu această conferinţă şi nu se rezumă numai la aspectele pe care le-am evocat. Cunosc, ca şi dumneavoastră, că se află în derulare o serie de proiecte vizând diferite domenii de cooperare politică, parlamentară, economică sau bancară, de cooperare în domeniul mediului sau în cel militar. Unele sunt rodul unor iniţiative individuale sau bilaterale, altele vizează toate sau aproape toate statele din zonă. E limpede însă că noile realităţi politice şi de securitate, insuficienţa rezultatelor convingătoare şi nevoia unei implicări mai active a partenerilor noştri strategici ne obligă la o reevaluare a situaţiei, la un efort suplimentar de armonizare şi eficientizare a acestuia sau la încercarea de a găsi noi formule de acţiune capabile să valorifice mai bine oportunităţile, să răspundă cu adevărat riscurilor şi să asigure participarea eficientă a instituţiilor euroatlantice, a statelor care doresc să se implice. Sunt de aceea încrezător că dumneavoastră, comunitatea experţilor pe problematica Mării Negre, veţi reuşi să conturaţi o nouă abordare conceptuală a problematicii securităţii în zonă, cu atât mai mult cu cât regiunea noastră nu mai poate fi percepută ca fiind la periferia Europei, ci în miezul unor procese geopolitice active, la soluţionarea favorabilă cărora trebuie să contribuie activ toate statele interesate. Fundamental, eu sunt un optimist şi prefer să privesc partea plină a cupei. Consider că în prezent zona Mării Negre este în primul rând o zonă a oportunităţilor strategice. Principalul risc, cel puţin pentru România, este acum ratarea momentului pentru valorificarea acestor oportunităţi. Consider de aceea că trebuie să facem tot posibilul pentru eliminarea dificultăţilor ce există şi transformarea regiunii într-un spaţiu al prosperităţii, stabilităţii şi securităţii. Proasta guvernare, conflictele îngheţate, traficul ilicit cu armament, cu narcotice sau cu fiinţe umane, criminalitatea organizată şi mişcările extremist-separatiste constituie ameninţări strategice pentru securitatea comunităţii euroatlantice. Întărirea cooperării şi solidarităţii regionale şi o contribuţie sporită a comunităţii euroatlantice - acestea sunt ideile pe care le vom promova atât la nivel bilateral, inclusiv pe parcursul întâlnirii pe care o voi avea mâine la Bucureşti cu preşedintele Iuşcenko, dar şi poimâine, la Chişinău, în cadrul GUUAM-ului. Doamnelor şi domnilor, Apreciez că împreună putem promova proiectele de stabilizare 
puternice şi viabile care ne stau în faţă. În primul rând trebuie să ne întrebăm ce trebuie şi ce putem să facem noi pentru regiune înainte de a ne aştepta la beneficiile generate de locaţia geostrategică într-un punct nodal al afacerilor globale. Fără îndoială că în prezent avem câteva instrumente utile pentru cooperare regională. Întrebarea este: sunt ele şi eficiente în combaterea puternicelor riscuri asimetrice în epoca globalizării? Cred că este timpul unor acţiuni integrate, al afirmării unei solidarităţi clare şi funcţionale la nivelul regiunii Mării Negre. Avem în vedere revitalizarea şi consolidarea iniţiativelor de cooperare existente. În acest sens, cred că am putea analiza oportunitatea realizării unui summit al Mării Negre, după cum cred că am putea studia ideea articulării unui for de dialog şi cooperare cu caracter permanent, deschis participării tuturor celor interesaţi. Discuţiile privind crearea unor instrumente operaţionale de acţiune mai eficiente pentru combaterea traficului ilicit de armament, materiale periculoase şi de narcotice ar putea primi un nou impuls atât prin crearea de noi structuri adecvate, cât şi prin regândirea SECI, după cum ideea constituirii unei academii a Mării Negre cu secţiuni în fiecare ţară riverană, ar putea să prindă un real contur. Mă opresc însă aici, pentru că, fără îndoială, problematica Mării Negre este cu mult mai complicată şi necesită abordări calificate din toate unghiurile posibile. Sunt însă încrezător că dumneavoastră, 
comunitatea experţilor, cunoaşteţi bine problemele şi priorităţile zonei, instrumentele de cooperare care ar putea fi consolidate, acţiunile ce ar putea fi iniţiate pentru impulsionarea dezvoltării democratice. Sunt, de asemenea, încrezător că veţi pune aceste cunoştinţe şi idei în slujba consolidării păcii, securităţii şi stabilităţii în regiune. Vă urez succes şi aştept cu interes propunerile dumneavoastră pentru ca noi, politicienii, guvernele să le punem în aplicare. Vă mulţumesc.

Distinşi şefi ai delegaţiilor, Excelenţele Voastre, Doamnelor şi domnilor, Sunt onorat de prezenţa dumneavoastră aici şi îmi face o deosebită plăcere să vă urez, din nou, bun venit la Bucureşti, la cel de al VIII-lea Summit al şefilor de stat şi guvern din ţările membre ale Procesului de Cooperare în Europa de Sud-Est (SEECP). La prima reuniune la nivel înalt pe care o găzduiesc de la alegerea mea în funcţia de Preşedinte al României remarc, cu nedisimulată satisfacţie, faptul că mă aflu alături de generaţia de lideri politici chemaţi să schimbe, utilizând vocea regiunii, viitorul său. De asemenea, doresc să salut prezenţa omologului meu din Croaţia, Excelenţa Sa domnul Stjepan Mesić, şi a Preşedintelui Republicii Moldova, Excelenţa Sa domnul Vladimir Voronin, ale căror ţări au obţinut statutul de membru plin, şi, respectiv de observator, pe durata mandatului României la preşedinţia SEECP. Permiteţi-mi, să le urez, încă o dată, în numele tuturor membrilor, bine aţi venit! Doamnelor şi domnilor, Mă folosesc de acest prilej pentru a sublinia ataşamentul României faţă de multilateralism, instrument privilegiat de identificare a celor mai adecvate răspunsuri la provocările pe care globalizarea le pune în faţa noastră. Înţelegem cu toţii că, pentru a face mai bine faţă noului mediu politic internaţional, este nevoie de construirea solidarităţii regionale şi de punerea în comun a resurselor noastre, limitate prin definiţie. Acesta este şi unul din motivele pentru care partenerii noştri europeni acordă o importanţă atât de mare proceselor de integrare regională în Balcani, cum ar fi piaţa unică de energie electrică sau sistemul regional de Acorduri de Liber Schimb. Stabilitatea şi prosperitatea regională nu se pot obţine fără solidaritate regională. În acest moment, când necesitatea fundamentală de a asigura propriului popor un viitor sigur, în democraţie şi prosperitate economică, este intim legată de noţiunea de integrare, ideea de cooperare regională îşi dobândeşte înţelesul deplin. Aceasta este marea lecţie de istorie pe care ne-o oferă experienţa integrării europene. Fixarea privirilor spre trecut duce la dezbinare, lipsă de încredere reciprocă şi conflict. Scrutarea împreună a viitorului uşurează cooperarea. În prezent, în Europa de Sud-Est există suficiente formate de cooperare regională, dar SEECP este singura structură regională care chiar a pornit din regiune, la iniţiativa statelor participante. Rămâne în sarcina noastră să-i demonstrăm viabilitatea şi 
să confirmăm astfel determinarea faţă de obiectivele integrării europene şi euro-atlantice. De aici decurge şi necesitatea asumării de către statele din Balcani a leadership-ului şi ownership-ului regional, ca instrumente de lucru curente în activitatea noastră din cadrul SEECP. Aceasta este logica în virtutea căreia a acţionat România pe durata întregului său mandat ca preşedinte în exerciţiu al SEECP. Excelenţele Voastre, Doamnelor şi Domnilor, Întâlnirea noastră din acest an are loc într-un context politic special, din perspectiva proceselor de integrare a statelor Europei de Sud-Est în Uniunea Europeană: • România şi Bulgaria au finalizat negocierile cu Comisia Europeană, iar la 25 aprilie 2005 au semnat Tratatul de Aderare. • Consiliul European din decembrie 2004 a confirmat disponibilitatea de a iniţia negocieri de aderare cu Croaţia şi Turcia; • Uniunea Europeană a aprobat studiul de fezabilitate pentru începerea negocierilor cu Uniunea Serbia şi Muntenegru asupra Acordului de Stabilizare şi Asociere. • Albania continuă să înregistreze progrese în acelaşi proces de stabilizare şi asociere. • Există perspective favorabile pentru ca prietenii noştri macedoneni să înceapă negocierile de aderare la sfârşitul acestui an. Aceste reuşite confirmă ataşamentul nostru la un set comun de valori. Iar prin natura sa, SEECP are menirea de vector instituţional prin care aceste valori comune ale democraţiei să fie convertite în acţiuni comune eficiente, subsumate unor obiective comune. 
Sunt sigur că domnul Preşedinte Pârvanov şi domnul Prim Ministru Karamanlis vor fi de acord cu mine în sublinierea importanţei continuării reformelor interne şi a dezvoltării de proiecte comune menite să împărtăşească din experienţa noastră în pregătirea pentru aderare pentru avansarea proceselor pe care le parcurg statele din Balcanii de Vest. Suntem convinşi că singura opţiune viabilă pentru stabilizarea şi securizarea regională o reprezintă integrarea europeană şi euro-atlantică. În altă ordine de idei, SEECP îşi desfăşoară activitatea într-un mediu care evoluează rapid, influenţând obiectivele şi căile noastre de cooperare. În tectonica politicii internaţionale, regiunea Balcanilor este prinsă între „placa Europeană” şi aria extinsă a Mării Negre. Aceasta din urmă prezintă un mare potenţial de cooperare în beneficiul ţărilor noastre, dar este şi o sursă de riscuri ce se adaugă focarelor de tensiune din zona Balcanilor de Vest. Aşa cum am menţionat în repetate rânduri, este nevoie de o strategie cuprinzătoare pentru edificarea democraţiei şi a securităţii în regiunea extinsă a Mării Negre. Ca membri SEECP, putem contribui, pe baza propriei experienţe la construirea unor societăţi democratice şi stabile în statele din regiunea Mării Negre. În acest sens, interesul României faţă de evoluţiile din vecinătatea ei estică şi de la Marea Neagră este la fel de justificat ca şi interesul Franţei, Italiei şi Spaniei, în calitate de membri ai UE, faţă de vecinătatea lor mediteraneană. Ca viitoare membre UE, statele din Balcani nu-şi pot îndeplini obiectivele fără să acţioneze în mod unitar şi fără să contribuie la stabilirea unui mediu sigur şi predictibil în est. Anul 2005 înseamnă şi responsabilităţi regionale sporite pentru statele din Balcani. La jumătatea acestui an va avea loc evaluarea gradului de implementare a standardelor în provincie, iar un rezultat pozitiv al acestei evaluări va duce la iniţierea negocierilor asupra viitorului statut al Kosovo. Indiferent de soluţia care va fi identificată pentru viitorul Kosovo, impactul asupra regiunii nu poate fi subestimat şi nici posibilele iradieri în zona Mării Negre şi a vecinătăţii estice. Rămâne încă în sarcina statelor din această regiune să găsească un răspuns comun la această provocare de securitate, în acord cu Carta bunei-vecinătăţi, stabilităţii, securităţii şi cooperării în Europa de Sud-Est de la Bucureşti. Doamnelor şi Domnilor, Asupra activităţii desfăşurate de România pe durata mandatului său de preşedinte 
în exerciţiu al SEECP aţi fost informaţi în detaliu, în timpul reuniunii ministeriale, de către Ministrul Afacerilor Externe al României, domnul Mihai-Răzvan Ungureanu. După cum ştiţi, iniţiativele şi acţiunile României s-au înscris pe trei coordonate majore: • dimensiunea politică şi de securitate, • dimensiunea Justiţie şi Afaceri Interne, • dimensiunea europeană. Şi vă readuc în atenţie cele trei mari priorităţi ale preşedinţiei române a SEECP care au fost: • asumarea deplinei responsabilităţi în rezolvarea problemelor regionale, ca expresie a conceptelor „regional ownership” şi „regional leadership”; • consolidarea legitimităţii SEECP, ca „voce a regiunii” şi ca platformă pentru integrarea europeană şi euro-atlantică a statelor constituente; • Creşterea vizibilităţii SEECP în relaţia cu Uniunea Europeană. În ceea ce priveşte dimensiunea politică şi de securitate, salutăm consolidarea organizaţiei prin includerea, ca membru cu drepturi depline, a Republicii Croaţia şi, în calitate de observator, a Republicii Moldova. Cred că progresele înregistrate de Republica Moldova în ultimul an o califică pentru statutul de membru cu drepturi depline a SEECP şi sper că preşedinţia elenă va susţine concretizarea acestui demers. Abordarea integrată a domeniului Justiţiei şi Afacerilor Interne a fost principala reuşită a preşedinţiei române în exerciţiu. Interesul aparte manifestat pe durata preşedinţiei noastre pentru acest domeniu este pe deplin justificat de dorinţa noastră de 
a afirma SEECP ca platformă de integrare europeană şi euro-atlantică a statelor participante şi ca principal interlocutor al NATO şi UE în regiunea sud-est europeană. Un rezultat concret al preocupărilor noastre este lansarea, în luna mai a anului trecut, a Campaniei Comune a SEECP de luptă împotriva criminalităţii organizate şi a corupţiei. Aceasta este un pas important în direcţia consolidării cooperării regionale în domeniu, fiind primul mecanism de implementare propus, pe lângă „Declaraţiile” clasice asupra acestui subiect de până acum. Activitatea Grupului de Consultare SEECP este dovada că pot exista rezultate în acest domeniu şi subliniază, totodată, importanţa cooperării regionale. Am insistat asupra necesităţii ca statele membre ale SEECP să ratifice Convenţia ONU împotriva Corupţiei. Am fost primul stat din regiune care a ratificat-o, dându-ne seama de importanţa pe care o are armonizarea cadrului legislativ şi instituţional cu standardele fixate de convenţia ONU. Doresc să evoc aici necesitatea de a spori rolul în plan european al Centrului Regional pentru Combaterea Crimei Organizate Transfrontaliere de la Bucureşti (Centrul SECI). Având în vedere eficacitatea activităţii sale suntem interesaţi să-i conferim atributele necesare, instituţionale şi funcţionale, pentru a-i permite dezvoltarea de acţiuni comune cu organismele specializate ale Uniunii Europene (EUROPOL şi EUROJUST). Considerăm că în acest fel venim şi în întâmpinarea Uniunii Europene, direct interesată de combaterea riscurilor care se manifestă în vecinătatea imediată sau apropiată a graniţelor sale actuale sau viitoare şi îi pot afecta climatul de securitate. O dimensiune crescută în cooperarea în cadrul SEECP priveşte intensificarea legăturilor economice şi concretizarea, în acest scop, a unor iniţiative cu impact major asupra regiunii, precum crearea unei zone de liber schimb în Europa de Sud-Est şi a unei pieţe integrate de energie, ca finalitate a Procesului Atena. Am exprimat interesul comun pentru amplificarea cooperării în vederea dezvoltării infrastructurii de transport şi conectării ei la reţeaua europeană de coridoare şi am subliniat în context importanţa proiectului promovat de Bulgaria privind dezvoltarea infrastructurii regionale. Vom urmări în continuare dezvoltarea cooperării în domenii neexplorate sau explorate insuficient, precum protecţia mediului - o prioritate la nivel european -, protecţia socială, educaţia, turismul. Sunt domenii de real interes, cu un potenţial 
efect benefic şi în relaţia cu statele aflate la estul graniţelor României. Lăsăm la latitudinea dumneavoastră să apreciaţi în ce măsură ne-am apropiat de ambiţioasele obiective care au jalonat mandatul nostru de preşedinte în exerciţiu al SEECP. Excelenţele Voastre, Doamnelor şi domnilor, Avem un destin comun şi ne confruntăm, în principal, cu aceleaşi provocări, fie ele convenţionale sau nu, de la terorism la trafic de persoane şi crimă organizată. În acest moment, România este una din ţările afectate direct de terorism, fiindu-vă cunoscută situaţia celor trei jurnalişti români răpiţi în Irak. În aceste condiţii, fac apel la dumneavoastră personal, lideri politici şi de opinie, să susţineţi demersurile noastre menite să asigure întoarcerea cetăţenilor români în ţară şi, totodată, să folosim toate mijloacele pe care le avem la dispoziţie de a combate acest flagel al lumii în care trăim. Vă mulţumesc. 

Domnule Preşedinte, Distinşi Şefi de delegaţii, Excelenţele voastre, Doamnelor şi domnilor, Nu este întâmplător faptul că, în calitatea mea de Preşedinte al României, am ales să mă adresez dumneavoastră în cadrul sesiunii "Provocări la adresa societăţii europene", în cadrul celui de-al treilea Summit al Consiliului Europei. De-a lungul ultimului secol, România s-a aflat în mijlocul torentului istoriei europene şi a avut de străbătut, întocmai ca majoritatea vecinilor şi prietenilor noştri est-europeni, războaie mondiale şi regimuri totalitare. Ne aflăm, din punct de vedere geografic, într-o zonă strategică a Europei, deschisă spre sud-estul Europei, regiunea extinsă a Mării Negre, Marea Caspică, precum şi spre Orientul Mijlociu. Din acest motiv suntem mai sensibili în faţa transformărilor profunde ale mediului european şi internaţional care influenţează regiunea noastră. Intervenţia mea la acest Forum al Consiliului Europei, la cel mai înalt nivel al său, capătă o semnificaţie deosebită, având în vedere faptul că această organizaţie a fost un partener durabil şi loial al României pe parcursul transformării sale istorice, de la stadiul de ţară în tranziţie la cel de democraţie stabilă. Din acest motiv, punem accent pe relaţia de interdependenţă dintre dezvoltarea democratică a unei societăţi şi capacitatea sa de a face faţă provocărilor interne şi externe. Cu toţii am fost martorii, în cursul ultimilor ani, numărului crescut al noilor ameninţări care pun în pericol comunitatea noastră democratică: terorism, corupţie, crimă organizată şi traficul cu fiinţe umane. Puterea noastră în faţa acestor provocări constă în solidaritate, promovarea valorilor democratice şi reiterarea respectului pentru drepturile omului. Acestea sunt standardele şi valorile fundamentale care au stat, la finalul celui de-al doilea Război Mondial, la crearea Consiliului Europei şi sunt astăzi la fel de relevante ca atunci. Mă voi referi, de asemenea, la un alt tip de solidaritate, solidaritatea socială. Trebuie să aplicăm politici integrate în domeniul protecţiei mediului, a prevenirii şi coordonării eforturilor de reconstrucţie în cazul dezastrelor naturale, pornind de la perspectiva dezvoltării durabile. Este nevoie să promovăm principiile dezvoltării durabile pentru a îmbunătăţi calitatea vieţii cetăţenilor europeni. Suntem adepţii cooperării multilaterale şi transfrontaliere în acest domeniu şi apreciem, în acest sens, contribuţia Consiliului Europei la întreţinerea climatului de cooperare 
între statele membre. Cultivând solidaritatea, evităm primejdia creării unor noi linii virtuale de demarcaţie în cadrul comunităţii noastre. Noi credem în existenţa unei singure Europe, întregită şi liberă. Doamnelor şi domnilor, Mă folosesc de această ocazie pentru a sublinia câteva dintre provocările şi realizările României. Semnarea Tratatului de aderare la Uniunea Europeană, pe 25 aprilie 2005, poate fi interpretată ca sfârşitul unei perioade lungi şi, adesea, dificile â" perioada de tranziţie de la un regim totalitar la o societate democratică consolidată. Am reuşit să încheiem cu succes această perioadă şi aş dori să subliniez în acest context rolul important jucat de Consiliul Europei, un partener constant al ţării mele. Acum trebuie să ne concentrăm eforturile asupra consolidării societăţii democratice. Suntem mai aproape ca oricând de atingerea acestui obiectiv, dar mai avem încă de făcut faţă multor provocări. De la începutul mandatului meu de Preşedinte al României, din decembrie anul trecut, una dintre priorităţile guvernului nostru este lupta, la un nivel fără precedent, împotriva corupţiei şi a crimei organizate. Pentru eradicarea acestora suntem determinaţi să finalizăm reformele din domeniul justiţiei şi al afacerilor interne. De asemenea, trebuie să menţinem şi să promovăm stabilitatea democratică prin mijloacele bunei guvernări, a dialogului constant cu societatea civilă şi prin protejarea diversităţii. Doresc să menţionez o serie de realizări, ce reflectă 
spiritul valorilor de bază ale Consiliului Europei. România a pus în aplicare, cu succes aş adăuga, un nou concept de guvernare, apropiat de cetăţenii săi, care ar putea fi rezumat astfel: nici o minoritate nu trebuie să se simtă abandonată, nici un cetăţean nu trebuie să se simtă părăsit. Acest lucru nu este relevant doar pentru noi, dar şi pentru statele vecine şi, îmi permit să adaug, pentru Consiliul Europei. Sunt mândru de parteneriatul româno-ungar, după cum sunt mândru de contribuţia maghiarilor din România la dezvoltarea politică şi economică a ţării noastre. Noi, românii, promovăm continuu dialogul cu minorităţile naţionale, incluzându-i în procesul decizional la toate nivelurile. Minorităţile sunt o sursă de bogăţie împărtăşită a statelor europene. O atenţie specială a fost acordată minorităţii rromă, având în vedere dificultăţile sociale particulare cu care se confruntă. Prin urmare susţinem în continuare activitatea Consiliului Europei în acest domeniu. Distinsă audienţă, Abordarea unică, bazată pe respectarea drepturilor omului, pe care o propune Consiliului Europei în domeniul coeziunii sociale, educaţiei şi culturii, trebuie pe deplin valorificată şi amplificată pe viitor. Credem cu tărie că activităţile Organizaţiei noastre, menite să promoveze societăţi stabile şi solidare, cultura democraţiei şi implicarea activă a cetăţenilor, dialogul intercultural şi interreligios, trebuie să capete un rol crescut în întărirea valorilor centrale ale Consiliului Europei. Consiliul Europei şi-a dovedit deja capacitatea de a răspunde la ameninţările şi provocările cu care se confruntă societăţile noastre. Ne exprimăm satisfacţia faţă de deschiderea spre semnare a Convenţiei asupra prevenirii terorismului, Convenţiei împotriva traficului cu fiinţe umane şi Convenţiei revizuite privind spălarea, descoperirea, sechestrarea şi confiscarea produselor infracţiunii şi finanţarea terorismului. Am plăcerea de a vă anunţa că România va semna toate aceste trei convenţii. Un pas important a fost făcut, de asemenea, anul trecut în direcţia creşterii eficienţei Curţii Europene a Drepturilor Omului: adoptarea Protocolului 14 al Convenţiei. În luna martie a acestui an, România a ratificat Protocolul. Ne alăturăm invitaţiei adresate Statelor Membre de a sprijini, prin ratificare rapidă, intrarea în vigoare a Protocolului. Dorim mult succes Curţii în continuarea, pe această nouă bază procedurală, eforturilor sale de construire a unei Europe a justiţiei. La rândul nostru, noi, 
Statele Membre, trebuie să contribuim la succesul sistemului de la Strasbourg, al apărării drepturilor omului, prin asigurarea reflectării sale directe în sistemele naţionale juridice. România este în plin proces de reformare şi îmbunătăţire a sistemului său judiciar şi avem încredere în succesul acestui demers. Doamnelor şi domnilor, Din nefericire, Consiliul Europei este confruntat cu o serie de probleme referitoare la respectarea drepturilor omului şi a democraţiei în unele „zone gri” care ameninţă securitatea şi stabilitatea continentului european. Voi menţiona un singur exemplu de astfel de „zonă gri”, şi anume regiunea transnistreană a Republicii Moldova. România are un interes legitim în soluţionarea acestor probleme şi în evoluţiile care se petrec în vecinătatea sa. În opinia noastră, cea mai bună cale de a elimina aceste „zone gri” de pe harta Europei este de a promova respectul pentru drepturile omului, statul de drept şi democraţia pe întregul continent. România este gata să-şi împărtăşească experienţa dobândită în cadrul procesului de aderare la structurile europene cu statele din vecinătatea sa, de la Republica Moldova, Ucraina, state din Balcanii de Vest şi, continuând, până la statele din zona Mării Negre, care se confruntă acum cu provocări similare în drumul către integrarea euro-atlantică. Nu pot să nu reamintesc aici o altă experienţă dureroasă la care suntem supuşi şi pe care trebuie să o confruntăm solidari. Astăzi, România este una dintre statele afectate 
direct de terorism, trei ziarişti români fiind ţinuţi captivi în Irak. Fac apel la dumneavoastră să sprijiniţi întoarcerea în siguranţă a tuturor ziariştilor care apără libertatea de exprimare, indiferent dacă sunt români, francezi, sau de oriunde altundeva. De asemenea, doresc să mulţumesc Secretariatului General al Consiliului Europei şi Preşedintelui Adunării pentru declaraţiile lor de solidaritate cu ziariştii captivi. În acelaşi timp, doresc să-mi exprim aprecierea faţă de distinşii reprezentanţi ai societăţii civile, în special Organizaţia Reporteri fără Frontiere, pentru campania lor de sensibilizare a opiniei publice în această problemă. Distinsă audienţă, În acest mediu nou, Consiliul Europei trebuie să-şi reafirme scopul iniţial - asigurarea unificării paşnice a continentului şi stabilitatea democratică a Europei şi, în acelaşi timp, să-şi consolideze rolul de forum politic pan-european. Consiliul Europei este singura organizaţie pan-europeană în cadrul căreia toate statele europene cooperează pe baze egale. Consiliul Europei are misiunea de a de ajuta la construirea unei Europe lărgite, fără linii de demarcaţie. Putem să atingem acest obiectiv prin creşterea profilului său politic. Trebuie să întărim cooperarea între Consiliul Europei şi alte instituţii internaţionale, cum ar fi UE, OSCE sau ONU. Susţinem perspectivele, subliniate în cadrul reuniunii noastre, de cooperare întărită cu OSCE şi apreciem în mod deosebit perspectivele deschise spre cooperarea cu Uniunea Europeană. Trebuie menţionată, în acest context, adevărata semnificaţie a relaţiei transatlantice, cea a unui parteneriat pentru pace, dezvoltare şi democraţie, semnificaţie ce trebuie reiterată şi consolidată. Doamnelor şi domnilor, Ca stat ce va prelua preşedinţia Comitetului Miniştrilor, începând cu luna noiembrie a acestui an, România va face toate eforturile necesare pentru a asigura succesul politic al acestui Summit prin implementarea obiectivelor şi priorităţilor Consiliului Europei adoptate prin Planul de Acţiune. Documentele finale ale Summit-ului, Declaraţia şi Planul de Acţiune conţin nu doar rezumatul obiectivelor şi valorilor noastre, ci şi o cale de implementare a lor în viitor. Suntem mândri să preluăm acest mandat de la prietenii noştri portughezi. Le dorim un mandat de succes şi îi asigurăm de întregul nostru sprijin. Stimaţi colegi, Permiteţi-mi să mă alătur celor care au adus deja tribut vieţii inspiratoare şi Pontificatului Papei Ioan Paul al II-lea, un mesager ferm 
şi un apărător neobosit al drepturilor omului. Înainte de a încheia, aş dori să mulţumesc autorităţilor poloneze şi, în mod special, domnului Preşedinte Kwasniewski, pentru organizarea acestui eveniment european major la Varşovia. Vă mulţumesc pentru atenţie. 

Onorată asistenţă, Doamnelor şi domnilor, Sărbătorim astăzi 145 de ani de prestigioasă existenţă a Bibliotecii Militare Naţionale, instituţie de cultură reprezentativă a Armatei Române şi una dintre cele mai vechi şi mai valoroase biblioteci din ţară. Festivitatea organizată azi la Cercul Militar Naţional îmi oferă prilejul de a adresa tuturor celor care beneficiază de serviciile acestui lăcaş de cultură şi, desigur, tuturor celor care lucrează în cadrul Bibliotecii Militare Naţionale, sincere felicitări şi urări de succes. Festivitatea îmi oferă, totodată, posibilitatea de a vă adresa dumneavoastră, participanţilor la sărbătoare, acelaşi salut călduros. Înfiinţarea, în urmă cu 145 de ani, prin înţeleapta măsură a domnitorului Alexandru Ioan Cuza, a Bibliotecii Militare a contribuit substanţial, de-a lungul timpului, la pregătirea ostaşilor ca buni profesionişti şi la formarea elitei militare, la afirmarea acesteia, prin intermediul universului fascinant al cărţii. Biblioteca deţine un valoros fond de publicaţii, colecţii de carte veche şi rară, periodice, lucrări de patrimoniu adunate după criterii ştiinţifice de generaţii succesive de specialişti, care au contribuit ca instituţia să se bucure de un prestigiu meritat în peisajul cultural al ţării. Înflorirea Bibliotecii nu s-a manifestat doar în interiorul ei. Ea s-a dezvoltat în armonie cu edificarea, în timp, a unui adevărat sistem de biblioteci în întreaga structură militară naţională, care îşi păstrează valabilitatea până azi. Vremurile de restrişte ale celor două războaie, ca şi epurările colecţiilor pe criterii politice şi ideologice au produs pierderi ireparabile, dar Biblioteca a renăscut de fiecare dată. S-a desfăşurat o muncă asiduă pentru refacerea fondurilor de publicaţii şi pentru a introduce în circuitul de lectură cele mai noi şi valoroase lucrări necesare Armatei şi nu numai ei, pentru cunoaşterea fenomenelor politico-militare, în vederea îmbogăţirii culturii profesionale a tuturor celor interesaţi de problematica apărării şi securităţii statului român. Începând cu 1990, Biblioteca Militară Naţională, ca instituţie militară, cultural-ştiinţifică şi educaţională are ca atribuţie principală şi aplicarea - în domeniul său de responsabilitate - a strategiei Ministerului Apărării Naţionale cu privire la organizarea activităţii biblioteconomice proprii şi din întreaga Armată, asigurând cu prioritate serviciile de informare-documentare pentru utilizatorii din organismul militar românesc şi pentru 
toţi cei interesaţi de aria sa de patrimoniu. Conservând frumoasele tradiţii militare de cultură acumulate de Armata Română, pe întregul parcurs al devenirii ei, Biblioteca Militară Naţională se integrează - prin modalităţi specifice - în gestionarea imaginii oştirii române şi a legăturilor acesteia cu societatea civilă, cu armatele statelor aliate şi partenere. Ea şi-a regăsit, astfel, o nouă înfăţişare şi o nouă menire, conferind o substanţă reală eforturilor vizând implicarea nemijlocită a Armatei Române în procesul de edificare a societăţii democratice şi în cel de integrare în structurile euro-atlantice de securitate. Procesul de reformă, restructurare şi modernizare a Armatei, apartenenţa la structurile euroatlantice, cerinţele actuale de informare impuse de toate aceste evoluţii, au înscris Biblioteca Militară Naţională într-un proces firesc de adaptare la era informaticii. Astăzi, continuând o frumoasă tradiţie, Biblioteca Militară Naţională îşi îndeplineşte menirea, alături de celelalte instituţii de formare profesională şi de cultură ale Armatei, în procesul de conştientizare a noilor responsabilităţi ce revin personalului Armatei Române. O armată angajată activ în amplul efort naţional şi internaţional vizând extinderea ariei democraţiei şi libertăţii în lume, contracararea terorismului şi proliferării, ajutorarea celor în suferinţă şi reconstrucţia păcii. Prin fondul său de carte şi de publicaţii, prin accesul la resurse electronice de documentare şi prin stilul pro-activ 
prin care îşi promovează activităţile, Biblioteca Militară Naţională contribuie substanţial la pregătirea personalului Armatei, a tuturor celor interesaţi de problematica nouă a strategiilor de securitate şi apărare. Ea vizează, astfel, o nouă înţelegere a sensurilor libertăţii, cultivă sentimentele iubirii de patrie şi respectul faţă de eroii neamului şi se orientează preponderent spre trebuinţele spirituale în vederea obţinerii performanţei militare. Biblioteca are, totodată, o însemnată parte de contribuţie la creşterea nivelului de cultură din armată, cu consecinţe pe măsura volumului investiţiilor acumulate în timp, la îmbunătăţirea climatului de camaraderie, de ordine şi disciplină, în stabilirea unor relaţii interumane, bazate pe respect, onoare şi morală. Am convingerea că, şi în viitor, Ministerul Apărării Naţionale şi Statul Major General vor susţine activitatea acestei instituţii emblematice, vor încuraja profesionalismul şi competenţa slujitorilor cărţii şi vor găsi resursele necesare modernizării Bibliotecii Militare Naţionale, pentru ca instituţia să se manifeste, în continuare, cu autoritate şi eficienţă, în pas cu cerinţele prezentului şi viitorului, în serviciul oştirii, al ştiinţei şi culturii. La această aniversare, adresez colectivului Bibliotecii Militare Naţionale şi bibliotecarilor din armată urarea de multă sănătate şi noi împliniri în misiunea nobilă ce le-a fost încredinţată! 

Doamnelor si domnilor, Îmi face o deosebită plăcere să transmit salutul meu Centrului Regional pentru Combaterea Infracţionalităţii Transfrontaliere (Centrul SECI) la aniversarea celui de-al 6-lea an al existenţei sale. În calitate de preşedinte al ţării gazdă, pot spune cu sinceritate că România este mândră de a găzdui şi de a fi sprijinit această curajoasă iniţiativă de la început, întrucât rezultatele obţinute de-a lungul timpului au demonstrat că Centrul reprezintă un factor de succes în întărirea eforturilor de cooperare regională, atât prin promovarea schimbului de experienţă şi armonizarea legislaţiilor naţionale, cât şi prin obţinerea unor rezultate operative concrete în Sud-Estul Europei. De la începutul mandatului, în decembrie anul trecut, una dintre cele mai importante priorităţi strategice o constituie lupta împotriva corupţiei şi a crimei organizate. Am hotărât, în acest sens, să înscriem acest obiectiv în cadrul strategiei de securitate naţională, am stabilit un program de măsuri pentru eradicarea corupţiei sistemice, acţionăm pentru armonizarea eforturilor tuturor organismelor cu atribuţii în domeniu. Suntem, totodată, hotarâţi să înfăptuim reforma în justiţie şi afacerile interne. Suntem, cu toţii, martorii amplificării pericolelor care ameninţă comunitatea democratică: terorism, proliferare, corupţie, crimă organizată, trafic de fiinţe umane. Acestea sunt pericole reale, cu consecinţe terifiante, care afectează toate guvernele şi cetăţenii Europei. Capacitatea noastră de a face faţă acestor provocări rezidă în solidaritate, promovarea valorilor democratice şi reafirmarea respectului pentru drepturile omului. Aceasta înseamnă, totodată, reacţie fermă, cooperare strânsă şi răspuns adecvat situaţiilor complexe pe care statele noastre le trăiesc. Criminalitatea transfrontalieră în Sud-Estul Europei a înregistrat o creştere substanţială, concomitent cu amplificarea acesteia dincolo de limitele regiunii. Lupta împotriva acestor fenomene la nivel naţional se dovedeşte, adeseori, ineficientă; de aceea, cooperarea internaţională a agenţiilor de aplicare a legii dobândeşte o deosebită importanţă. Luând în considerare ameninţările de securitate neconvenţionale ridicate de instabilitatea politică şi socială, de perpetuarea conflictelor inter-etnice şi de persistenţa sărăciei din această parte a lumii, o atenţie deosebită o acordăm întăririi controlului frontierelor. Multe dintre ameninţările transnaţionale cu care se confruntă Europa îşi au originea în 
această regiune. România este hotărâtă să contribuie la promovarea unor politici eficiente, orientate către rezultate. În rândul acestora, un rol important revine exerciţiilor practice având ca temă combaterea proliferării armelor de distrugere în masă, amplificarea cooperării între ţările riverane Mării Negre, întărirea controlului graniţelor şi schimbul de informaţii relevante în legătură cu activităţile ilegale. Un astfel de exemplu concret este „Iniţiativa de Securitate la Marea Neagră”, lansată anul trecut în Bucureşti. În acelaşi sens, Declaraţia de la Bucureşti, aprobată în cadrul recentei reuniuni a Şefilor de Stat şi de Guvern din statele participante la Procesul de Cooperare în Sud-estul Europei, ne-a oferit prilejul lansării unei noi iniţiative vizând creşterea şi îmbunătăţirea eficienţei cooperării între Centrul Regional pentru Combaterea Infracţionalităţii Transfrontaliere şi instituţiile specializate ale Uniunii Europene, în lupta împotriva corupţiei şi crimei organizate. Ea vizează, de asemenea, sprijinul nostru pentru elaborarea urgentă a Planului de Acţiune, conform celei de-a 18-a Rezoluţii a Comitetului Comun de Cooperare al Centrului SECI, ce include crearea unei noi baze legale pentru funcţionarea şi dezvoltarea pe viitor a Centrului SECI. Dorim, totodată, să promovăm această iniţiativă şi ca pe un model de cooperare spre Caucaz şi Asia Centrală, pentru întărirea cooperării regionale, în scopul combaterii traficului de persoane şi narcotice, criminalităţii 
financiare, contrabandei cu arme şi pentru lichidarea surselor de finanţare a activităţilor teroriste. În încheiere, doresc să vă felicit pentru rezultatele remarcabile obţinute până în prezent, pentru contribuţia activă la consolidarea păcii şi stabilităţii în Sud-Estul Europei. Îmi exprim, totodată, convingerea că Centrul SECI se va implica mai mult în lupta împotriva crimei organizate, reafirmându-şi capacitatea de catalizator al schimbului de informatii şi cooperării, precum şi de furnizor de servicii eficient pentru statele sale membre, pentru comunitatea democratică din această parte a Europei. 

Bun venit în România pentru cei veniţi de departe! Bun venit la Bucureşti pentru cei veniţi din ţară, felicitări organizatorilor pentru capacitatea de a aduce o convenţie de asemenea importanţă la Bucureşti! Felicitări organizatorilor, felicitări sponsorilor! Aş vrea să doresc succes lucrărilor Convenţiei mondiale a IMM-urilor, un succes de care, trebuie să recunoaştem, România, în primul rând, are nevoie. Avem nevoie de un semnal extrem de puternic legat de întreprinderile mici şi mijlocii. Avem nevoie să convingem pe cei ce încă nu sunt convinşi că valoarea deosebită a întreprinderilor mici şi mijlocii este unul din motoarele evoluţiei pozitive a lumii. Ştim toţi prin câte transformări a trecut economia românească din 1990 şi până acum, de la marii giganţi de stat, cei care produceau şi angajau forţa de muncă, la întreprinderile mici şi mijlocii care, astăzi, au ajuns să fie principalul contribuabil la realizarea produsului intern brut al României. A fost o transformare dificilă. Adesea, realităţile româneşti au pus chiar ideea de antreprenoriat privat în pericol; nişte realităţi care erau caracterizate de probleme de instabilitate - legislativă, politică - inflaţie extrem de ridicată şi mai ales lipsa de înţelegere a autorităţilor asupra valorii deosebite a IMM-urilor pentru o economie în tranziţie. Sigur, sunt lucruri de care ne amintim ca despre nişte momente prin care economia românească a trebuit să treacă; poate le-a făcut mai bine sau mai rău. Dar astăzi suntem în realitatea statistică ce ne demonstrează că întreprinderile mici şi mijlocii sunt cel mai mare generator de stabilitate în economia românească. Cea mai mare parte a produsului intern brut nu mai este generată de giganţii de stat, ci de întreprinderile mici şi mijlocii aparţinând sectorului privat. Cea mai mare angajare de forţă de muncă si cea mai mare capacitate de export le găsim tot în zona întreprinderilor mici şi mijlocii. Atunci, organizarea unei astfel de convenţii la Bucureşti nu poate fi decât un reper de la care să pornim şi să gândim foarte bine ce putem face pentru integrarea sistemului economic românesc a întreprinderilor mici şi mijlocii în sistemul globalizat al Europei şi, de ce nu, al lumii. Sigur, greutatea noastră maximă este integrarea economiei româneşti în economia Uniunii Europene. Primii vectori care vor trebui să facă faţă acestui proces sunt întreprinderile mici şi mijlocii. Pregătirea pentru momentul integrării la 1 ianuarie 1007 este un lucru esenţial pentru reuşita 
procesului de integrare în Uniunea Europeană a României. Este evident că în ultima perioadă apar preocupări tot mai pregnante ale patronatului din întreprinderi mici şi mijlocii de a reuşi să realizeze procesul de integrare la standardele de calitate cerute de integrarea în Uniunea Europeană. În acelaşi timp însă, este evident că Executivul, Guvernul în mod deosebit, trebuie să acţioneze pentru crearea unui mediu de afaceri propice dezvoltării întreprinderilor mici şi mijlocii. Aici, avem nevoie de stabilitate la nivel local, la nivel naţional si european a legislaţiei şi, dacă vreţi, a întregului sistem democratic de funcţionare a societăţii, fie că vorbim de nevoia de stabilitate juridică, de diminuare a birocraţiei, de competiţie corectă, de nevoia de atribuire corectă a licitaţiilor de bani publici. Sunt elemente cărora România trebuie să le răspundă pozitiv, pentru ca întreprinderile mici şi mijlocii, acest factor decisiv de evoluţie pozitivă a economiei româneşti, să poată să se integreze şi să facă faţă şocului integrării de la 1 ianuarie 2007. Cu siguranţă, nimeni nu vrea ca 1 ianuarie 2007 să fie un şoc pentru sistemul economic românesc. Din acest motiv, se depun eforturi deosebite pentru adaptarea economiei româneşti la momentul 1 ianuarie 2007. Aici ar trebui să menţionăm aportul extraordinar pe care Comisia Europeană l-a avut în corecţiile ce au fost aplicate economiei româneşti, în mod deosebit prin programe de tip Phare, care au făcut posibil transferul de 
know-how, de competenţă organizatorică, transferul de resurse financiare către o economie românească ce începea procesul de transformare pentru a ajunge o economie performantă. Vine însă momentul căruia, de data aceasta, nu numai întreprinderile mici şi mijlocii româneşti, ci toate întreprinderile din Europa, din lume, dacă vreţi, va trebui să-i facă faţă. Este momentul e-invăţământ, e-banking, e-business. Sunt momente cărora întreprinderile mici şi mijlocii din România vor trebui să le facă faţă ca, de altfel, şi întreprinderile mici şi mijlocii din ţările Uniunii Europene. Sunt momente pentru care trebuie să le pregătim, pentru care trebuie să acceptăm că legislaţiile şi regulile trebuie să tindă către universalizare. Avem în vedere, în mod deosebit, nevoia ca o întreprindere mică din România să poată funcţiona în acest mediu dacă doreşte să-şi dezvolte afacerile în orice ţară a Uniunii Europene. Aici. trebuie să recunoaştem, până în momentul de faţă, România a fost o piaţă excepţională pentru întreprinderile mici şi mijlocii din ţările Uniunii Europene. Şi este foarte bine că a fost aşa. Participarea acestor întreprinderi la dislocarea economiei româneşti este benefică şi îşi va menţine ponderea şi importanţa încă mulţi ani de acum înainte. A venit timpul să ne uităm în economia noastră şi să constatăm, şi acest lucru va trebui acceptat de toată lumea, că deja am dobândit un segment de întreprinderi mici şi mijlocii apte să realizeze performanţă internaţională, apte să presteze servicii pe piaţa Uniunii Europene. Ne va trebui puţin mai mult curaj, va trebui să avem încredere în capacitatea noastră de a dezvolta afaceri nu numai în România, ci şi pe piaţa Uniunii Europene. În acelaşi timp, dincolo de capacitatea de a fi în competiţie cu întreprinderile mici şi mijlocii din ţări dezvoltate, trebuie să observăm că cea mai valoroasă piaţă care se prefigurează pentru anii următori este zona extinsă a Mării Negre. Aici, întreprinderile mici şi mijlocii din România, din Europa, trebuie să aibă un cuvânt decisiv de spus, dacă vreţi, chiar un rol de democratizare, pentru că a promova o economie de piaţă către ţările din zona extinsă a Mării Negre nu înseamnă nimic altceva decât a promova democraţie şi capacitatea de a realiza afaceri, de a crea locuri de muncă într-o modalitate care să prefigureze avansul către Europa a zonei extinse a Mării Negre. Aş încheia, asigurându-i pe cei prezenţi de faptul că Administraţia de la Bucureşti este o administraţie hotărâtă să 
corecteze toate elementele care până acum au stat în calea dezvoltării rapide a întreprinderilor mici şi mijlocii, în aşa fel încât acest efort care acum a dobândit deja o pondere majoritară în crearea produsului intern, în angajarea forţei de muncă, să devină un segment de avangardă al economiei româneşti, care să garanteze românilor bunăstare şi stabilitate. Închei mulţumind organizatorilor, co-organizatorilor şi sponsorilor manifestării, dorindu-vă succes în cele trei zile ale Convenţiei. Vă mulţumesc mult! 

Însăşi venirea mea la Moscova spune multe despre ceea ce gândesc eu despre acest eveniment. La 9 mai, noi sărbătorim terminarea unui război criminal, care a făcut multe milioane de victime, marcăm victoria asupra teroarei fasciste. Aş adăuga că pentru ţara mea terminarea războiului a avut şi urmări negative. În primul rând, integrarea în Uniunea Europeană. În al doilea rând, formarea zonei de securitate în regiunea Mării Negre, în care comerţul cu arme, oameni şi droguri să devină imposibil, unde conflictele îngheţate să-şi poată găsi o rezolvare democratică şi europeană, inclusiv conflictul din Transnistria, care este una din priorităţile politicii noastre externe şi care, într-o măsură însemnată, atinge problemele independenţei şi ale suveranităţii Republicii Moldova. Acestea sunt doar câteva din problemele referitoare la perioada pe care noi o apreciem ca perioada globalizării. Consider că relaţiile politice au atins un nivel satisfăcător, dar ele ar putea să devină foarte bune. Cu ocazia vizitei mele la Moscova, am întâlnit în persoana preşedintelui Putin un partener de dialog foarte fin şi deschis pentru stabilirea de relaţii economice bune. Este cunoscut faptul că stabilirea de contacte politice şi economice foarte bune se face, indiscutabil, printr-o încredere reciprocă între cele doă ţări. Noi pornim de la faptul că recunoaştem interesele Federaţiei Ruse în bazinul Mării Negre şi dorim totodată ca şi interesele noastre şi ale Republicii Moldova să fie recunoscute şi respectate. În aceasta constă cheia realizării unor relaţii politice şi economice remarcabile. În ceea ce ne priveşte, ne exprimăm deplina deschidere pentru discutarea şi tratarea lor în comun, până ce vom înţelege că mai important este viitorul, nu trecutul.

Sefii de stat aveau sentimente amestecate, dar cu toţii eram de acord că acea zi a fost cu adevărat Ziua Victoriei. Dar trebuie pus în discuţie preţul acestei victorii pentru fiecare dintre noi. De exemplu, a fost bine pentru România că războiul s-a încheiat în acea zi de 9 mai, dar apoi am devenit o ţară comunistă fără ca nimeni să ne ceară părerea. România, alături de alte ţări din Europa Centrală, a plătit preţul democraţiei altora. Avem de aceea dreptul să facem din nou parte dintr-o Europă civilă. Am încredere, înainte de toate, în interesele ţării mele. Cei 45 de ani de democraţie nu au distrus apetitul pentru democraţie, şi asta şi pentru că suntem o ţară latină. Primele alegeri au avut loc în 1992 şi nu am mai avut probleme de tip revolte populare. Am discutat cu preşedintele Putin, încercând să stabilim cu el câteva puncte ferme. Recunoaştem interesele Federaţiei Ruse şi aşteptăm ca partenerul nostru să accepte faptul că România are la rândul său interese importante în legătură cu Marea Neagră şi cu Moldova, pe care o dorim complet independentă. Transnistria face parte din teritoriul Moldovei şi existenţa trupelor ruse pe teritoriul său încurajează administraţia ilegală de la Tiraspol. Sunt convins că pentru rezolvarea tensiunilor, a tuturor problemelor din zonă, cheia o reprezintă retragerea trupelor Federaţiei Ruse. Premierul Igor Smirnov foloseşte ca "umbrelă" trupele ruse. Domnul Putin nu şi-a respectat angajamentul luat la Istanbul în anul 2000 de a-şi retrage trupele. Retragerea a început, apoi procesul a fost oprit. Astăzi Marea Neagră este un pod pentru traficul ilegal spre Europa Occidentală: de la droguri la persoane. Dar şi pentru arme fără etichetă de fabricaţie, care ajung în ţări din regiuni aflate în conflict, cum ar fi Balcanii , Orientul Mijlociu, Afganistan sau Irak. Aceste probleme, care se adaugă conflictelor "îngheţate" din Transnistria, Oseţia, Nagornîi-Karabah, Abhazia - ţări aflate la malul nordic al Mării Negre - fac zona mult mai periculoasă, mai nesigură. Avem de aceea nevoie de ajutorul ţărilor europene şi al SUA pentru a face această zonă mai sigură. Este util în acest sens exemplul Mării Mediterane, ceea ce s-a făcut acolo pentru pacificarea zonei. În acest moment, singura ţară care arată un interes [pentru Marea Neagră] este America, de aceea vorbesc despre întărirea raporturilor cu SUA şi despre căutarea împreună a unor soluţii pentru îmbunătăţirea securităţii în zonă. Sunt convins - aşa cum i-am spus şi premierului 
Berlusconi cu ocazia vizitei mele oficiale la Roma - că securitatea acestei mări ar trebui să intereseze şi Italia, şi Germania, şi Franţa, care au frontiere sigure cu Atlanticul, pe al cărui ţărm opus este democraţie". În acest moment nu as dori sa discutam despre acest subiect. Italia este principalul nostru partener, este cel mai activ, fiind prezent mai ales în partea de vest a ţării, care este "acoperită" de investiţii italiene. Trebuie să continuăm şi să diversificăm investiţiile în alte sectoare: în servicii, în turism, în infrastructură, în energie, în sectorul agro-alimentar. În ceea ce priveşte industria italiană de armament, care este excepţională, avem în discuţie posibilitatea transferării de tehnologii şi de creare a unor societăţi cu capital mixt capabile să producă şi să vândă armamente moderne noilor state NATO. Am demarat un program pentru IMM-uri în zonele rurale, cu finanţări în vederea încurajării ţăranilor de a prelucra produsele agroalimentare pe loc, pentru a dezvolta resursele din aceste zone defavorizate. Am vorbit cu puţin timp înainte cu reprezentantul Băncii Mondiale. De câţiva ani lucrăm la modernizarea infrastructurilor. Anul trecut, în calitate de primar al Bucureştiului, am aprobat investiţii pentru construirea a 8 mari supermarketuri care ar putea absorbi produsele care trebuie să aibă standarde europene. Pentru a avea produse agricole la standard trebuie să le oferi ţăranilor asistenţă tehnică şi subvenţii. Lupta cu corupţia, prin crearea unei 
justiţii independente şi prin creşterea nivelului de trai. Anul trecut au intrat în ţară circa 2 miliarde de euro de la românii care lucrează în străinătate. Am redus impozitele începând cu luna ianuarie. Salariile au crescut, fiind acum de circa 250 euro pe lună. Am încurajat de asemenea magistraţii să îi judece pe corupţii care au activat în ultimii 15 ani şi care continuă să activeze. Mi se opun toţi cei care provin din fostul regim, nu numai politicieni, ci şi faimoşi ziarişti sau editorialişti, care ne acuză că intervenim. În anii 2000-2004, televiziunile şi mai ales ziarele au primit circa 46 milioane de euro de la guvern şi de la întreprinderile de stat, sub formă de publicitate. Acum am tăiat acele contracte de publicitate şi am dezechilibrat unele bugete. Toţi sunt furioşi. Dar oamenii sunt de partea mea, deoarece doresc schimbarea.

Bună seara! Permiteţi-mi să încep prin a vă dori "La mulţi ani!" şi v-o spun acum după ce timp ce cinci ani aţi devenit un post care într-adevăr a avut comportamentul unei instituţii media care şi-a respectat ascultătorii. Da şi nu, însă cred că pot fi definit ca fiind un om politic puternic, poate cel mai puternic, pentru că funcţia este dobândită prin voinţa poporului, prin vot direct. Acesta este elementul care dă preşedintelui putere şi legitimitate şi dreptul de a se adresa oricărei instituţii, până la urmă. Da, e o abordare care ţine, cred eu, de mentalul colectiv. Un om care are o funcţie foarte înaltă, care are putere este considerat şi foarte fericit. Vă pot garanta că este în primul rând un om foarte ocupat, dincolo de a fi fericit. Fericirea vine din alte surse: familie, bunăstare, acolo se aşază fericirea. Aş putea... Şi de preşedinte, şi de cetăţeni, de oricine. Când are o familie liniştită omul, e premisa fericirii. Dacă are şi bani, chiar e fericit. După ce a depăşit acest standard, pe urmă puterea poate fi doar o parte care rotunjeşte împlinirea unui om. Nu, opoziţia îţi dă posibilitatea să ceri, puterea te obligă să faci. E mult mai greu să faci decât să ceri să se facă. Da. Este un criteriu care vine chiar din lege. Poate nu ştiţi, dar singura instituţie din România în care în baza legii se depune o declaraţie de loialitate este Preşedinţia României. Nici un funcţionar nu poate avea serviciu la Preşedinţie fără declaraţia de loialitate faţă de preşedinte, conform legii, şi este o declaraţie pe care dacă preşedintele o respinge nu mai poţi funcţiona în instituţie. Deci, loialitatea este prevăzută în lege. Dincolo de asta... Exact. Sigur, asta te face să ai în jurul tău, dacă discutăm despre preşedintele Băsescu, să ai o Adriana Săftoiu, care e om şi inteligent, şi loial, să ai un Claudiu Săftoiu, care e un om şi inteligent, şi un bun analist şi loial... Asta, categoric, dar mă interesează valoarea lor şi experienţa pe care am trecut-o împreună. Să ai consilier un Theodor Stolojan, să ai consilier un general Degeratu, cu care am lucrat în guvernarea anterioară şi cu care am avut o relaţie foarte bună. Chiar Renate Weber, un om dedicat modernizării justiţiei. Sigur, şi Andrei Pleşu. Pentru că nu vreau să evit subiectul... Nu îl mai am, din păcate. Eu vă pot spune că înainte de demisia lui Andrei Pleşu el mă anunţase şi îmi făcuse scrisă dorinţa lui de a pleca din funcţia de consilier prezidenţial cu două luni înainte. Atunci am avut o discuţie 
cu Andrei Pleşu şi l-am rugat să stea până la semnarea Tratatului, având în vedere că în perioada asta puteau interveni tot soiul de fricţiuni, mai ales intervenţii mai mult sau mai puţin avizate ale unor politicieni care puteau să creeze probleme semnării Tratatului şi l-am rugat să rămână până la semnarea Tratatului, ceea ce Andrei Pleşu a făcut. Nu cred. Cred că sunt exagerări. Chiar mi s-a părut umilitor pentru Andrei Pleşu că mari analişti sau inteligenţi, cum le spun eu, pentru că sunt inteligenţi, într-adevăr, au concluzionat că Andrei Pleşu a plecat din cauza Elenei Udrea. E o copilărie să crezi că Andrei Pleşu poate să se împiedice de ceva. Nu se împiedică el de un preşedinte, darămite de un consilier de stat, cu mult mai puţină experienţă, chiar dacă în mod real foarte inteligent, şi are marea problemă că e şi frumuşică. Da. Este unul din oamenii cu care am făcut campania. A alergat în campanie, aşa cum o vedeţi, elegantă, cheltuind foarte mulţi bani pentru garderobele ei. A fost un om care nu a ezitat să bată mediul rural, cum au făcut-o toţi ceilalţi, toţi cei din jurul meu. Nu. Cred că iar suntem pe o exagerare. Eu aveam sacou alb de multă vreme, dar poza s-a făcut numai cu doi şi eram de fapt vreo şase la masă, erau colegi din Primărie, foşti colegi din Primărie... E picant, e plăcut, dar v-aş ruga, în ceea ce mă priveşte, să nu mă consideraţi un om care poate fi băgat în canoane. Acest lucru nu a reuşit să-l facă SPP, care a trebuit să se adapteze la modul meu 
de a mă comporta. Dacă aş accepta să fiu băgat în canoane, aş deveni un preşedinte în borcan, pus în borcanul izolării şi sortit să fie chiar singur la Cotroceni. Mie îmi place să ies în oraş, să mă duc în Cişmigiu, să mă duc în Herăstrău, să mă duc la Golden Blitz. Sunt un om, înainte de a fi preşedinte, şi când nu voi mai fi preşedinte rămân tot om. Nu am complexe legate de cu cine ies, atâta timp cât ştiu că nu e un hoţ, un traficant de droguri sau un tâlhar, sau mai ştiu eu ce. Ies cu oricine, mai ales cu oameni care îmi face plăcere să ies, că nu ies chiar în orice condiţii. Deci, faptul că e deliciul presei ori de câte ori lângă mine este Elena Udrea e altă chestiune, dar vă pot spune că asta nu afectează cu nimic familia, e la fel de solidă. Soţia mea ştie că sunt om public, asta e viaţa. Nu, să punem lucrurile în parametrii normali. Eu nu am dat funcţiile, nu am atribuit funcţiile de consilier prezidenţial pe politică externă şi pe securitate naţionale. Dar când în acelaşi departament îl ai consilier de stat pe generalul Degeratu, este greu să spui că nu ai asistenţă pe securitate naţională, când ai un general cu patru stele care a lucrat efectiv, angajat în Armata SUA timp de doi ani, instruit la cele mai înalte academii şi un excepţional strateg. Când o ai pe Anca Ilinoiu consilier de stat pe probleme de politică externă, e greu să spui că nu ai consilier de politică externă, chiar dacă nu are genialitatea lui Pleşu, dar este un om extrem de bine informat pe problematica de politică externă. Şi să nu uităm un lucru, care trebuie spus... Pentru că mi s-a părut exagerată abordarea - sigur, preşedintele este primul responsabil de politica externă, dar ţara are Minister de Externe. Ministrul de externe nu este o anexă a consilierului prezidenţial pentru politică externă... Este titularul politicii externe în România. Mă preocupă, dar doar la nivel de informaţie şi mă preocupă soluţionarea problemelor oamenilor. Guvernul este titularul problemei inundaţiilor. Eu mă consider, aşa cum mă obligă legea, titularul problemei ostaticilor. Nu vreau să dau nici o interpretare, dar este clar că orice altă soluţie ar fi fost o soluţie de fugă, iar mie îmi place să-mi asum realitatea. Atâta timp cât serviciile de informaţii sunt în subordinea directă a preşedintelui, nu poţi să spui faceţi voi o celulă la Externe sau la Guvern, când prin lege serviciile de informaţii sunt subordonate preşedintelui României. Da, dar trebuie să mi le asum. Şefii serviciilor de informaţii 
sunt direct subordonaţi preşedintelui României. Nici măcar din punct de vedere al autorităţii, nici o altă persoană, în statul român, nu poate să substituie autoritatea preşedintelui asupra serviciilor de informaţii. Deci, ar fi fost un surogat care, dacă ar fi însemnat, Doamne fereşte, un eşec, putea să-mi fie reproşată neasumarea responsabilităţii, iar eu nu sunt un om care să fugă de responsabilităţi. Nu au intervenit modificări. Situaţia din Irak creează dificultăţi extraordinar de mari în finalizarea unor discuţii. Deci, nu aş vrea să spun mai mult, dar vedem toţi la televiziuni şi acţiunile forţelor SUA către graniţa cu Siria, şi ce se întâmplă la Baghdad. E un moment de criză în Irak, ce se reflectă asupra capacităţii noastre de a recupera cei trei cetăţeni români. După ce se va termina, vom face public tot ce s-a întâmplat. Veţi şti tot, pentru că am obligaţia să fac să ştiţi tot. Nu. Nu. Ce nu se ştie, nici nu am făcut publicitate foarte multă pe tema asta, în fiecare zi de miercuri, de la ora 17:00, eu discut cu premierul. Sigur, nu pot să spun că sunt un preşedinte fericit văzând o oarecare ineficienţă în atacarea problemei inundaţiilor, văzând o oarecare ineficienţă în tratarea problemei medicamentelor, văzând dificultăţile cu care se îndeplinesc obligaţiile asumate de România în procesul de aderare la Uniunea Europeană. Adică nu sunt un preşedinte care spune guvernul este perfect. Am însă... şi guvernul, ca toate celelalte instituţii, intră în acel timing de 
şase luni. La expirarea celor şase luni, în baza legitimităţii pe care mi-o dă mandatul de preşedinte, mă voi adresa public tuturor instituţiilor, de la guvern până la justiţie, fără ezitare şi fără să dau impresia că sunt într-un război cu justiţia sau cu guvernul, sau cu oricine. Dar este obligaţia mea să nu ascund sub preş lucrurile care sunt în neregulă, şi am spus-o public de la începutul mandatului, primul bilanţ, peste şase luni. Categoric da, însă ştiu că sunt un preşedinte care trebuie să respecte Constituţia. Probabil, dacă preşedintele ar fi avut putere executivă mai multă, cu certitudine aş fi fost în fruntea Comandamentului de inundaţii, pentru că miniştrii au fiecare atribuţiuni, dar ei sunt egali între ei şi atunci trebuie un şef recunoscut, şi ăsta e primul ministru. M-aş fi aşezat în capul mesei şi în fiecare dimineaţă la ora 7:00 trebuia să primesc raportul cu ce se întâmplă, care sunt măsurile luate, care sunt materialele trimise în zonă, forţa umană ş.a.m.d. Da, de ce nu? Nu, cu presa am aceleaşi relaţii pe care le-am avut din 2001 încoace. Zig-zagate. În acelaşi timp să ştiţi că nu le privesc ca pe o dramă. Chiar auzeam un comentator, spunea, nici mai mult, nici mai puţin, că sunt ranchiunos. Nu. Dar e dreptul meu să tratez pe omul din presă cum mă tratează şi el. Aşa este şi nu o să am reţineri s-o spun. Plecând de la premisa celor 63 de milioane de euro distribuiţi de guvern către mijloacele mass media pentru publicitate, n-o să am nici o reţinere s-o luăm pe fiecare instituţie media şi să vedem de ce e supărat analistul X sau Y fără motiv, de ce simte nevoia să mă jignească fără motiv.Şi, dacă vor face în continuare, n-au decât s-o facă. Le garantez că actuala administraţie nu va da un leu publicitate decât acolo unde este obligată prin relaţiile cu Uniunea Europeană, pe publicitate socială ş.a.m.d. O, da. Se vede... Sunt lucruri... Deci plec de la două premise. Este acea critică neconstructivă care seamănă a ură, a dispreţ. Pe aceea nu o accept. Critica îndreptăţită o accept şi vă pot garanta că şi ţin cont de ea şi încerc să mă corectez. Nu sunt un om insensibil la semnalul public, cu atât mai mult cu cât eu ştiu că sunt unul din puţinii politicieni făcuţi de public. Exact. Aşa e. Numai că nu mă las numai pe mâna mass mediei. Din acest motiv, şi când eram primar, şi acum preşedinte, mă găsiţi şi în Cişmigiu, mă găsiţi şi în Herăstrău, mă găsiţi şi într-un restaurant, mă găsiţi unde nu vă dă prin cap că puteţi găsi un preşedinte. Mă 
fgăsiţi şi în Carrefour. îmi place. Da, dar mă simt eu bine în relaţia asta, pentru că oamenii pe stradă să ştiţi că nu îţi spun "ce frumos sunteţi, domnule preşedinte!". Acolo unde eşti în instituţie,nimeni nu îndrăzneşte săţi spună cât eşti de urât. E o relaţie funcţionărească, administrativă în care nu se comentează ce faci bine, ce faci rău; iei decizii şi ele se execută, pe când omul de pe stradă, cu omul din Carreefour, cu omuldin Selgros, cu omul din Cişmigiu chiar discuţi. Nu mă deranjează. Nu mă deranjează. Ştiţi ce cred eu? Preşedinţi aleş prin vot direct nici nu pot fi oameni nepopulari. Nu pot fi! Încercaţi să candidaţi cu un arogant şi nu va reuşi, pentru că omul vrea omul popular. Pe acela îl va alege, cel care i se pare că îlpoate înţelege şi eu îl înţeleg foarte bine, chiar dacă nu-l pot ajuta întotdeauna. La nivelul simpatiei umane vă pot spune că, odată devenit preşedinte - pentru că aici e un aspect care mă scapă de multe ori - ai un sentiment de solidaritate cu Emil Constantinescu şi cu Ion Iliescu. Şi ei au fost preşedinţi ca şi tine, au simţit responsabilitatea unei ţări. Fiecare din noi o facem mai bine, mai prost, dar acest mandat îţi crează un gen de solidaritate. Până la urmă, în ultimii 15 ani România n-a avut decât trei oameni care i-au fost preşedinţi. Este imposibil să nu înţelegi, după ce ajungi în fotoliul de preşedinte, problemele pe care le-a avut cel dinaintea ta sau cel dinaintea celui dinaintea ta şi poate să-l judece altfel. Da. Nu pe furiş. 
Poate e o simbolistică a Ialtei. Va trebui ca, până la urmă, preşedintele Iuşcenko chiar să fie de acord să ne întâlnim la Ialta, dar cred că este un lucru pe care eu îl spun cu tot curajul tuturor politicienilor, inclusiv într-o bilaterală extrem de dificilă pe care am avut-o la Varşovia cu un demnitar european. Unul din lucrurile pe care le-am spus este acela că ţara mea este una din ţările care au plătit pentru ca în ţara domniei sale să fie democraţie, noi am fost costul, şi că trebuim judecaţi pe realitatea pe care a generat-o istoria. Ţara mea, ca de altfel şi Polonia, şi Ungaria, şi Cehoslovacia, şi Bulgaria au fost dintre prăzile oferite unui sistem inuman pentru ca în alte ţări să fie democraţie. Or, trebuie să fim judecaţi plecând de la această realitate şi, uneori, cu recunoştinţă, nu întotdeauna de sus, pentru că nu putem accepta să fim judecaţi numai de la înălţimea democraţiilor consolidate atâta timp cât noi am fost printre cei care au plătit pentru liberatatea lor. Trebuia să mă duc, pentru că ar fi fost greu de înţeles. Acolo nu s-a sărbătorit numai Ziua Victoriei armatei sovietice împotriva Germaniei hitleriste. 9 mai a fost Ziua Victoriei şi pentru americani, şi pentru britanici, şi pentru francezi, şi pentru toate statele coaliţiei. Şi dacă acolo s-a sărbătorit, şi nu la Washington, m-am dus acolo unde s-a sărbătorit. Eu cred că trebuie făcută în mod serios. Liderii baltici au făcut declaraţiile, după care erau în primul rând la Moscova. Letonul a fost bine-mersi şi acela ce făcuse cele mai războinice declaraţii. Nu m-a deranjat exact din acest complex: Ziua Victoriei, 9 mai, a fost Ziua Victoriei nu numai a armatei sovietice şi să nu uităm un lucru care iarăşi ţine cont de adevărul istoric: România n-a devenit comunistă pe 9 mai. România a devenit comunistă după abdicarea regelui. Este miza majoră a României, nu numai a mea, deci implicit a preşedintelui României. În acelaşi timp, securitatea naţională este deasemeni o miză majoră. Nu. Ele trebuie să meargă împreună şi asta o spun tot timpul. România are ca obiectiv major o integrare rapidă în Uniunea Europeană şi o întărire continuă a relaţiei transatlantice. Suntem o ţară cu două paliere de politică externă. Vă pot spune că... Vom intra în 2008, dacă mergem până acolo. Deci România a semnat Tratatul de aderare. Aderarea României nu mai poate fi refuzată, dar pierdem... Dar pierdem sume foarte mari. E de discutat cu vocile din alte părţi. Sunt şi alegeri, sunt şi... Eu sunt convins că 
nu vom avea probleme în a ne atinge obiectivul. Sunt alegeri exact în aceste ţări. Înţelegem şi tratăm lucrurile plecând şi de la realităţile interne ale contestatarilor.În acelaşi timp însă, am convingerea că este egal favorabil nouă, ca şi Uniunii Europene, integrarea României. Nu este un favor, este o nevoie şi pentru noi, dar şi pentru Uniunea Europeană integrarea României. O să vă dau... O ştiu foarte bine. Probabil aţi văzut, acum vreo 10 zile, am dat o declaraţie la France Presse extrem de prietenoasă, în care am spus că nu avem decât relaţii excelente cu Franţa şi nici o umbră nu planează asupra acestor relaţii. Mai mult în presă, dar şi din partea franceză. Dar, cu o zi înainte, această declaraţie a fost o declaraţie de răspuns la o emisiune televizată la care a participat preşedintele Chirac, în care a vorbit de excelentele relaţii cu România. Atunci, trebuia să vină şi din partea aceasta un răspuns pe măsură. Mai mult decât atât, preşedintele Chirac a făcut demonstraţia care sunt avantajele Franţei de pe urma integrării României, câte locuri de muncă se creează în Franţa pentru că se fac exporturi în România ş.a.m.d. Da, dar publicaţia americană nu-i controlată nici de Departamentul de Stat, nici de preşedintele Statelor Unite, cum nici publicaţiile româneşti nu sunt controlate nici de preşedintele Băsescu nici de Ministerul de Externe. Da. Nu. Nu ne-am propus aşa ceva. Nu-mi place. O presă liberă este o presă care te ajută şi-n acelaşi timp menţine o atmosferă de 
tensiune la nivelul zonei pozitive. Ştiţi că atunci când totu-i bine, totu-i frumos, intervine... O relaxare nepermisă. Şi eu vă mulţumesc mult. 

Bună seara dumneavoastră şi telespectatorilor dumneavoastră. Da. Da, deşi cred că am alte criterii. Pot spune că sunt un om fericit. Probabil din punct de vedere al populaţiei, a celor intervievaţi, fericirea înseamnă putere, iar în ochii românilor funcţia supremă în stat îţi aduce puterea totală. Pot spune că există o coincidenţă, dar plecată de pe alte paliere. Eu sunt un om fericit printr-o familie reuşită, de 30 de ani am o familie solidă, serioasă zic eu, cu două fete reuşite. Am avut bani dintotdeauna atât cât ne-au trebuit să trăim bine, chiar şi înainte de revoluţie, când meseria mi-a permis să fiu un om care a câştigat suficient, şi către maturitate s-a adăugat şi putere. N-aş spune că am fost un om lipsit de putere în tinereţe. Un comandant de navă are o putere aproape discreţionară, pe care poate s-o exercite cu brutalitate sau cu eleganţă. Am făcut exerciţiul puterii, a fost o componentă a activităţii mele. Da, a rămas. Da. Deci, aş spune că este îndreptăţită observaţia că aş fi unul dintre oamenii fericiţi din România, dar plecând de la criteriul că am o familie reuşită, nu trăiesc în lipsuri materiale şi nu am trăit niciodată şi s-a adăugat şi cea mai înaltă funcţie în stat, deci, o realizare profesională sau politică de vârf. O să fiu foarte sincer, dar înainte de a răspunde întrebării dumneavoastră aş vrea să reamintesc un lucru. Spuneam la începutul mandatului că voi fi cel care va reprezenta punctul de vedere al populaţiei în raport cu instituţiile statului, inclusiv cu guvernul. Eu nu mă consider parte a guvernului, nu sunt, am însă o responsabilitate politică pentru că am desemnat premierul care a alcătuit guvernul şi am contribuit la negocierea realizării majorităţii parlamentare, într-un fel sau altul. Plecând de la această realitate pe care am anunţat-o, că la şase luni voi fi un preşedinte care va exprima puncte de vedere, inclusiv despre guvern, vă pot spune că până în prezent guvernul a avut câteva reuşite, dar, în acelaşi timp, şi bâlbâieli, nereuşite. Într-o situaţie de calamităţi naturale, spre exemplu, cum este cea din Timiş, şi nu numai în Timiş, iată avem şi în Buzău... Guvernul nu a reacţionat aşa cum trebuia să reacţioneze, ca o echipă unitară, sub o conducere unică, pentru că guvernul este condus de un premier, de Călin Popescu Tăriceanu. Nu s-a dat acea senzaţie de forţă în confruntare cu forţa naturii, dacă vreţi. Guvernul a apărut dispersat, cu ministra mediului care vorbea de problema ei, cu un ministru de interne care 
vorbea despre problemele lui, cu un ministru al apărării care vorbea despre problemele lui, cu tot soiul de comentarii... Cu prefecţii care vorbeau despre problemele lor. Acolo ar fi trebuit să existe cuvântul "comanda la mine". Şi singurul care o putea face era primul-ministru. Miniştrii sunt egali între ei, nu-şi pot da peste mână unul altuia, şi din minutul 1 trebuia să existe comanda unică pe o situaţie dificilă pentru o zonă din ţară. Din acest punct de vedere, este clar că guvernul a avut o restanţă de autoritate şi de soliditate în acţiune. Ceea ce nu este un lucru care să spunem, şi iarăşi trebuie să fiu în afara unor abordări de presă, nu este un lucru care a înrăutăţit major situaţia celor aflaţi în necaz. Pentru că este o realitate, şi aceasta v-o spun... Nu. Vin imediat în zonă, nu voi evita nici un răspuns, domnule Boda, pentru că de asta înţeleg că este organizată această prezentare, la o lună - o lună jumătate a preşedintelui în faţa naţiunii la emisiunea dumneavoastră, ca să fie sincer şi nu... Este foarte adevărat că s-a creat şi o psihoză, o psihoză mediatică. Celor care au vrut să dea impresia că un guvern ar fi putut să oprească apele... Le spun că se înşeală. Sunt un om care a trăit în apă 12 ani, pe mare. Cu apa nu te poţi pune. Nici un dig rupt nu poate fi suplinit de vreo acţiune, că pui saci, că pui pietre, în timp ce ai un metru şi ceva peste cota de rupere apa. Este imposibil. Acum marea problemă este că nu s-a dat un semnal de speranţă de la început 
şi oamenii au ajuns la disperare, pentru că au văzut bâlbâiala guvernului. Cred că acest lucru s-a corectat în momentul de faţă. Şi premierul va prelua responsabilitatea conducerii structurilor statului în acţiunea de reparare a ceea ce a stricat apa. Sunt convins că există mijloace, să ştiţi că România nu este o ţară fără mijloace. Există şi resursă materială, şi financiară, şi... Da. Şi guvernul îşi va face treaba. Va trebui însă să o facă cu mare grijă, pentru că întotdeauna la calamităţi apar şi marii profitori. În câteva zone, nu fac nici un secret din a vă spune, cu toată compasiunea pentru miile de români care sunt în dificultate, că deja s-au sesizat, începând de ieri, tentative de a-ţi mai dărâma puţin casa că va construi guvernul alta. Cum au fost sesizate prompt şi tentativele de a se fura din zonele, care le face guvernul, reparaţiile pe care le va adresa populaţiei sinistrate să se facă lucrurile cu transparenţă, cu corectitudine. Sigur, acum să facem licitaţii a căror procedură înseamnă trei luni este deplasat. Vor trebui să fie comisii care analizează corect ofertele şi dau drumul imediat ce este posibil la lucrările de refacere a caselor. Categoric da, latura umană, dacă vreţi, trebuie să fie cea mai protejată în astfel de situaţii. Un om care şi-a văzut casa pierdută, animalele din curte, cele 2 - 3 hectare, pe care a băgat bani să le însămânţeze, acoperite de ape este un om disperat. Ori tactul în relaţiile cu aceşti oameni este, în astfel de momente, mai important decât acţiunea, pentru că, atunci când ai apa de 1 m jumătate, nu poţi să ai acţiune eficientă. În acelaşi timp, eu remarc un lucru ce va trebui corectat cu ocazia acestui dezastru zonal: lipsa de capacitate de intervenţie. Păi, în Timiş, când am ajuns eu venind de la Luxemburg... Da, indiferent cine ar fi fost, tot 2 bărci avea Inspectoratul pentru Dezastre, tot 2 bărci, 2 bărci fără motor. N-avea mai multe. Toată lumea sărise pe colonelul acela, şeful Apărării locale; el, săracu', avea 2 bărci. Este indiscutabil că s-au mişcat greu resursele din alte zone pentru a se face faţă aici. Da, pe de o parte; pe de alta, în fruntea unei direcţii care gestionează resursă nu-i cel mai rău lucru să ai un economist, pentru că acolo se gestionează resurse. Dacă ai în subordine oameni, ai directorul tehnic, care trebuie să fie chiar de specialitate. Aici este discutabil, domnul Boda, mai ales văzând evoluţiile ulterioare, că discutăm despre ce s-a întâmplat în Timiş, dar sunt 2 tipuri de informaţie: 
un director nou care astăzi a demisionat şi care poate fi suspectat de neprofesionalism, dar toată structura Direcţiei Apelor a rămas acolo. Da, pe de o parte. Pe de altă parte, de ce a fost schimbat directorul care... iată ce s-a întâmplat cu banii de la diguri. Sau, uitaţi-vă, eu o trăiesc pe pielea mea, eu am zis că experienţa de conducere, experienţa în administraţie... pentru că eu sunt un om care de la 29 de ani conduce - că am condus nave, că am condus întreprinderi, că am condus instituţii de talia ministerelor... Am experienţă; am luat o decizie: să nu fac pe plac nimănui şi am spus, 6 luni, nici un director, şef din structurile subordonate Preşedinţiei nu se schimbă, aşteptând să văd care este eficienţa acestor structuri. Pentru că nu sunt un partizan al schimbării de dragul schimbării. Aţi văzut probabil reacţia: "de ce nu face schimbări?" Dacă fac schimbări, "de ce le-a făcut?" Mă întreb care e soluţia bună. Sigur că trebuie găsit un... Aşa este. Categoric. Da. În principiu, în raport cu întrebarea pe care aţi pus-o, domnul Boda, răspunsul este că schimbările uneori trebuiesc făcute, dar trebuiesc făcute cu cap. Ţara asta nu trebuie întoarsă pe dos la fiecare 4 ani. Categoric. Şi dumneavoastră preluaţi... Da, aşa este. Domnul Boda, suntem în faţa unei realităţi care nu poate fi contestată. Sistemul actual, de la introducere - deci, din anul 2001 -, a generat în fiecare an crize în sistemul de sănătate, urmare a lipsei de resursă financiară ori pentru medicamente, 
ori pentru funcţionarea spitalelor, ori pentru salarii, ori... Mie îmi este foarte clar că trebuie schimbat sistemul. Acest lucru deja l-am anunţat premierului, am avut discuţii cu domnul consilier prezidenţial Stolojan. Ne este clar la amândoi că sistemul nu funcţionează pentru că... şi aici plecăm de la un lucru elementar: se colectează bani de la 4,6 milioane de salariaţi şi 22 de milioane de români au dreptul la asistenţă medicală. Deci, este o discrepanţă între resurse şi obligaţii extrem de mare. Şi atunci, trebuie corectată. Şi aici, probabil, vom veni pe o soluţie care să vizeze introducerea rapidă a sistemului privat de asigurări de sănătate, la care ne-a plăcut să spunem 16% plătim toţi impozit pe venit, ş i cel cu salariu mic, şi cel cu salariu mare. Şi atunci îi spunem celui cu salariu foarte mare sau cu venituri foarte mari: "Uite domnul, tu plăteşti 16%, dar ai acces numai la un sistem de sănătate în care şi contribui suplimentar". Deja au apărut cabinetele, clinicile private... Domnule Boda, şi actualele spitale, fie ele ale Ministerului Sănătăţii, ale Casei Naţionale, ale primăriilor, pot face prestaţie pe bani - şi o fac de multe ori. Deci, nu trebuie să conteze care-i regimul de proprietate al spitalului, ci contează cine trebuie asistat gratuit şi cine trebuie să-şi plătească parte din prestaţia medicală, cine trebuie să plătească 100%. Nu treceţi... Dar aş vrea să trag o concluzie, pentru că am abordat două teme legate de executiv:... Inundaţiile şi sănătatea. Aş vrea să fac foarte clar pentru telespectatori, pentru presa care va mesteca această emisiune: nu este un atac la guvern. Am promis că voi ridica problemele societăţii în raport cu instituţiile, o fac în mod direct în relaţia cu ele. Dar când sunt într-o dezbatere publică nu pot să spun: "Ştiţi, nu pot. Sunt realităţi, iar preşedintele ales direct nu le poate da deoparte sau să se facă a nu le vedea, pentru că ar scădea moralul ştiu eu cărui ministru sau al cărui judecător. Aşa este. Rog nici să nu fie considerate atacuri la guvern. Mâine o să... Nu-i nici un atac. Aşa este. Da. Categoric va veni. Acum însă trebuie să alegem. Şi suntem iarăşi în faţa unei realităţi dictate de realitatea politică a actualei majorităţi. A fost o perioadă de circa o lună şi jumătate, două luni până când s-au făcut numirile în funcţii de secretari de stat... Încă mai sunt, da. A băga acum administraţia centrală într-un sistem de reorganizare înseamnă pierderea altor câteva luni în unele sectoare. Personal, 
nu sunt adeptul unei reaşezări a administraţiei centrale; acum imediat nu este o urgenţă. Cred că un optim ar putea fi ori în situaţia în care se declanşează alegeri anticipate şi venim la ea... Ori, dacă nu se declanşează alegeri anticipate, după raportul de ţară din noiembrie. Dar aici trebuie să avem în vedere o altă realitate, care e realitatea guvernării, în raport cu obligaţiile asumate de guvern în procesul de negociere - nu vorbesc de guvernul Adrian Năstase sau guvernul Tăriceanu; de guvernul României. În momentul de faţă, avem peste 100 de puncte restante, cu care ne-am obligat. Deci, la 1 mai erau 123 de măsuri restante; acum mai sunt 100 de măsuri restante. Este clar că e de recuperat şi o anumită perioadă - perioada de campanie a anului trecut, perioada de instalare a guvernului ş.a.m.d. Domnule Boda, absolut de acord cu dvs, când ne referim la capacitate. Dvs întrebaţi: "Sunt la capacitate maximă sau nu?" Răspunsul meu ar putea fi asa: ori că sunt la capacitate maximă dar, din păcate, unii au capacitate redusă... Nu putem face proces de intenţie unor oameni că nu vor să facă mai mult; atâta pot. Cu certitudine, în acord cu primul-ministru, se vor opera nişte schimbări la încheierea celor şase luni, şi eu aştept punctul de vedere al primului-ministru. Cu certitudine însă, voi accepta emiterea decretelor de revocare la propunerea primului-ministru, pentru că se simte nevoia unor înlocuiri. Aşa este. Pe de altă parte, prima misiune a viceprim-miniştrilor este 
cea de ordin politic. Ei reprezintă partidele şi au... Au rolul să se evite acele conclavuri de partide; le rezolvă acolo în guvern problemele - şi cele la nivel politic... Şi din acest punct de vedere, n-aş putea spune că guvernul pare fracturat între formaţiunile politice. Exact. Iar rolul acestor viceprim-miniştri s-a dovedit a fi util şi soluţia corectă ca să debirocratizăm relaţiile politice. Domnule Boda, şi dvs ştiţi foarte bine administraţia. Un ministru titular nu poate fi călcat pe coadă de un viceprim-ministru care nu are portofoliu. Aşa e. Dar şi legal; pe ministrul titular de portofoliu este singurul pe care poate să-l zgâlţâie primul-ministru. În rest... Aşa este. Soluţia cu migratorii, v-o spun în modul cel mai sincer, este cea mai proastă. O soluţie eficientă este cea a unor alegeri anticipate declanşate rapid şi cu două săptămâni perioadă de campanie, timp în care guvernul nu ar avea decât să-şi facă temele în continuare, pentru că văd această teamă: A vin alegeri, înseamnă blocare? Ţara are guvern care deliberat, a împins lucrurile în alegeri anticipate. În acelaşi timp însă este clar că acest lucru nu-l pot face decât cu acordul premierului. Dacă se realizează acordul premier-preşedinte lucrurile merg pe urmă, pentru că procedurile reclamă o poziţie anume a premierului, o acţiune iniţiată de premier, după care lucrurile curg. Însă vă mărturisesc că nici nu intenţionez să forţez nota şi, contrar oricăror speculaţii sau oricăror impresii legate de exprimarea punctelor mele de vedere cu privire la puncte de ineficienţă ale guvernului, am o relaţie foarte bună cu premierul, foarte bună din punct de vedere al colaborării politice. Noi avem în fiecare miercuri la ora 17:00 ne întâlnim, facem un schimb de informaţii. Pot să vă spun că în linii mari ceea ce am discutat este un lucru despre care primul ministru ştie, ca puncte de vedere ale mele, nu le-a aflat de la radio neapărat. Aşa este firesc, iar eu nu pot fi un preşedinte care se face că nu vede. Incă un lucru care este extrem de adevărat. Datorită evenimentelor de după semnarea tratatului, când urma să facem discuţia legată de anticipate, adică inundaţii masive în Banat care începuseră înainte de semnarea tratatului, şi problema celor trei cetăţeni români ostatici în Irak, nu ni s-a părut o prioritate discuţia şi nu a avut loc. Eu voi avea această discuţie cu primul-ministru Tăriceanu, dar să limpezim puţin situaţiile de dificultate. Poate părea caraghios ca atunci când ai inundaţii de dimensiunile 
celor pe care le avem noi, au oameni ostatici, să abordezi problema anticipatelor. Să punem puţin lucrurile pe drum... Din punct de vedere al viitorului României, categoric discutarea şi stabilirea unui punct de vedere legat de anticipate sau nu, este mai important decât orice, în mod real. Dar avem o realitate a acţiunii politice şi o realitate care se vede şi de multe ori trebuie să ţii cont şi de realitatea care se vede. O să fiu extrem de deschis. Ar fi ideal ca Alianţa să poată guverna singură şi să avem un aliat în UDMR. Dacă s-ar obţine un scor parlamentar care să permită acest lucru, pentru că guvernarea nu ar mai fi afectată de nici o condiţionalitate de alianţă. În acelaşi timp trebuie să spun că este o plăcere să guvernezi cu ungurii, ei sunt bine pregătiţi, sunt inteligenţi, în general îşi promovează oameni extrem de valoroşi care de multe ori nu sunt puşi mediatic în valoare în raport cu valoarea pe care ei o au. UDMR-ul nu creează probleme de competenţă. Într-adevăr vin întotdeauna cu oameni competenţi în guvernare. Eu am mai guvernat cu UDMR şi nu pot să le reproşez neglijenţa în promovarea oamenilor. Cu insistenţă dar şi cu decenţă de multe ori. A trecut vremea agresivităţii, au o înţelegere deplină a... Am fost la Consiliul Europei, acum. Problema minorităţii maghiare, aşa cum a fost rezolvată în România, este etalon de rezolvare a convieţuirii majoritate-minoritate. Sigur acum avem tema a doua pe care trebuie să o rezolvăm, problema romilor. Nu-i uşor, 
mult mai dificilă, e o chestiune de cultură, de tranziţii, de obiceiuri, de... Aşa este. Da. Cum ar fi Serviciile de informaţii, Justiţie... Este exact ceea ce am spus. Da. Numai că acolo este eficient şi până la urmă corupţii ajung în faţa justiţiei şi judecaţi. Răspunsul meu categoric este da, domnule Boda. Este da. Vă asigur că am văzut reticenţa sistemului la schimbare, am văzut chiar dispreţul - repet, dispreţul, o spun cu toată responsabilitatea, dispreţul unor oameni din CSM pentru interesul naţional în favoarea conservării intereselor lor. Am văzut dispreţul unei Curţi Constituţionale pentru interesul naţional prin emiterea unei decizii că PNA nu mai poate ancheta parlamentari şi, implicit, miniştri, când PNA a fost creat exact pentru înalta corupţie şi i-aş trimite pe acei judecători care au dispreţ pentru procesele de integrare ale României, i-aş trimite să răspundă în faţa oamenilor, dacă le vom rata din cauza lor. Ei şi-au protejat însă nişte interese prin acea decizie, extrem de gravă. Cum Dumnezeu de nu au văzut această incompatibilitate când PNA îl hărţuia pe Băsescu pe coridoare pe acolo, ca fost ministru, şi au v ăzut-o dintr-o dată acum. Aşa este. Însă vă pot spune că se va face, că nimeni nu trebuie să creadă că Monica Macovei este un om fără susţinere şi îi fac ei demonstraţii de ce înseamnă puterea. Vă repet, ceea ce am spus, rămâne perfect valabil şi legile necesare reaşezării, ajustărilor din justiţie le vom trece prin asumarea răspunderii guvernului fără să mai întrebăm nici un domn judecător şi nici un domn procuror, nici din CSM, nici de la Înalta Curte de Casaţie, nici de la Curtea Constituţională. Pentru că aceste structuri au trecut la un blocaj al reformelor cerute ca o garanţie că justiţia va funcţiona, pentru că ei aici spun aşa: 'domnule, ce se bagă guvernul, că noi suntem independenţi'. Se bagă guvernul pentru că legile care să facă justiţia şi funcţională sunt treaba guvernului şi a parlamentului, nu a justiţiei. Lupta împotriva corupţiei este treaba guvernului. Nu o să vină nimeni să-l întrebe nici pe domnul preşedinte Lupaşcu, nici pe domnul preşedinte Vida la Curtea Constituţională şi nici pe vreo altă doamnă judecătoare care crede că l-a prins pe Dumnezeu de un picior fiind în CSM, de ce nu este eficientă lupta împotriva corupţiei. De ce nu este eficientă justiţia? Pentru că aici trebuie să vă spun un lucru, domnul Boda. Aceste legi, pachete de legi pentru justiţie, nu vizează atât lupta împotriva corupţiei, cât vizează 
primenirea justiţiei. Şi eficientizarea justiţiei, lucru absolut... Sigur, o parte din această reformă a fost făcută de guvernul anterior. Ei au făcut lucruri bune. Acum trebuie făcute ajustări... Trebuie făcute ajustări pentru ca sistemul să devină funcţional trebuie asigurate criteriile de evoluţie în carieră, trebuie schimbate termenele enorme care erau pentru un judecător ca să acceadă la o funcţie mai înaltă sau la o instanţă superioară. Nu există altă cale. S-ar putea să fie începutul unui proces. Pentru a avea corespondenţă. Cu asta aţi şi început răspunsul... Pe o plajă mai largă. Domnule Boda, eu vă spun ce aş face. PD are o platformă politică extrem de potrivită pentru zona de centru a spectrului politic. Aş da continuitate politică, dacă aş candida, să presupunem că nu aş fi fost preşedintele României, eram preşedinte în funcţie... Și acum la congres aş fi candidat pentru un al doilea mandat de preşedinte al PD, lucru pe care nu l-aş fi făcut, dar dacă. O ipoteză. Mi-aş fi luat platforma program cu care am câştigat alegerile în mai 2001, aş fi adaptat-o. Ea este valabilă în proporţie de 80% din punct de vedere politic, este valabilă şi acum, aş fi adaptat-o nevoilor guvernării şi vă asigur că ar fi ieşit o platformă program de centru perfectă, cum şi este. Iar de pe această poziţie sigur că poţi pe urmă să iei deciziile politice consultând partidul, decizia politică cu privire la familia europeană în care consideri că trebuie să fii, sau la familia europeană în care 
trebuie să fii. Pentru că sunt două paliere aici. Clasa politică trebuie să-şi asume realizarea acelui echilibru politic de care este nevoie. România este acum în raporturile cu structurile politice ale UE dezechilibrată. Are corespondent pe stânga, nu are nimic pe centru-dreapta, nu are nimic pe centru. Centru-stânga unde este PD, stânga unde este PSD şi nimic serios... Bun. Eu respect ce scrie în platforma lor program, nu în ce fac. Da, de ce nu? Sunt preşedinte şi trebuie să respect ce scrie în platforma program. Însă, în acelaşi timp, trebuie să recunoaştem că România nu poate fi dusă înainte, nu poate progresa dacă s-ar face o guvernare de stânga, ceea ce nu a putut să facă nici PSD. El a avut marea problemă care a avut program de stânga şi a trebuit să adopte un program de guvernare de dreapta. Da, categoric. România nu poate să-şi atingă obiectivele de creştere a bunăstării pe o platformă de stânga, pentru că stânga înseamnă o capacitate de a redistribui consistent venituri, iar deocamdată nu se realizează veniturile. Trebuie să... Da. Sunt numai cele de dreapta. Da. Dacă ar exista curajul aşezării în realitatea necesităţilor de guvernare, cu certitudine PD ar corecta programul pe care îl are şi ar fi în continuitate politică şi ar aduce ajustările necesare partidului aflat la guvernare, pentru că suntem în realitatea guvernării. Nu poţi să ai o patformă politică... Aşa este. Domnule Boda, nu fac nici un secret. Eu am avut discuţii extrem de serioase cu reprezentanţi ai Grupului Popular şi exact ceea ce vă spun dumneavoastră le-am spus şi lor. Ce aş face eu dacă aş candida, explicându-le că în calitate de preşedinte... Nu ascultă ei. Dacă aprecierile cu privire la PD sunt convins că vor fi tratate de cei care... Vor fi tratate cu înţelegere, aici vor fi tratate cu violenţă. Aş trece, nu aş face nici o apreciere. Este o problemă internă a PSD. În acelaşi timp însă, este o realitate care s-a petrecut, în care am fost implicat şi nu am dreptul să o trec sub tăcere. Dacă vă aduceţi aminte, Mircea Geoană şi-a depus candidatura, în mod suprinzător, oarecum, în ultimul moment, undeva după ora... Da, dar eu îl pun în legătură şi cu un alt eveniment. Exact la ora 13:00 în ziua în care şi-a depus candidatura Mircea Geoană, am primit un delegat al unei bănci, cu care România lucrează mult, şi mi s-a cerut acordul pentru desemnarea lui Mircea Geoană în funcţia de vicepreşedinte a unei foarte importante bănci. Nu ştiu dacă am dreptate sau nu, dar la circa o jumătate 
de oră, un sfert de oră după ce a plecat de la mine reprezentantul respectivei bănci cu binecuvântarea dată, da, pentru că nu ştiam de vreo candidatură a lui Mircea Geoană şi acest lucru s-a întâmplat. Accesul către acea bancă s-a întâmplat cu acordul lui, în mod cert. La foarte scurt timp, am aflat că şi-a depus candidatura. Deci Mircea Geoană a avut două capete. Soluţia partid şi soluţia să plece vicepreşedinte la o bancă. Sigur, dacă a fost ales... Da. S-a produs. Dar dincolo de asta nu aş mai comenta. Dacă vă uitaţi în programul meu veţi avea confirmarea că la ora 13:00 un reprezentant personal al unui preşedinte a unei importante bănci, a unei foarte importante bănci, a fost primit de mine la ora 13:00. Categoric. Viaţa ne va spune în orice caz... Dacă a fost sau nu una favorabilă PSD, dacă Mircea Geoană va fi într-adevăr preşedinte şi cu puterea unui preşedinte de partid politic. Eu sunt un mare simpatizant, fan aş spune Andrei Pleşu, pentru că mi-a plăcut întotdeauna sclipirea pe care o are în verb, în frază, în a face comparaţii. Vă pot spune ce m-a uluit odată într-o emisiune a lui Andrei Pleşu, în afară de alte ocazii, de articolele lui, dar o explicaţie atât de simplă. Spunea: domnule, ştii ce lucru formidabil s-a produs? Era în dialog cu cineva. Zice, uite când era roata, era vârful tehnicii, domnule înţelegeam toţi că roata aia de căruţă este vârful tehnicii. Acum suntem la cu totul alt stadiu, în care folosim lucruri pe care nu le înţelegem cum funcţionează, 
ca de exemplu telefonul mobil. Domnule, este formidabil să reuşeşti să observi aşa ceva. Pe mine mă frapau sclipirile astea. Cu Andrei Pleşu este regretabil că, unii ziarişti nu ştiu din ce pornire, probabil aş spune cu lipsă de respect pentru Andrei Pleşu au putut să gândească că Andrei Pleşu a plecat de la Cotroceni pentru că nu ştiu ce neînţelegeri a avut cu o consilieră frumoasă. Este o jignire. Era un amic extraordinar, în avion nu încăpeai de discuţiile lui Andrei Pleşu cu frumoasa consilieră de la Cotroceni. Este un om căruia îi place orice este frumos, aşa că... Însă Andrei Pleşu îmi spusese cu două luni înainte că are probleme de sănătate. Eu probabil am impus un ritm extrem de alert vieţii de la Cotroceni. Numai dacă luăm deplasările şi aranjamentele foarte rapide de întâlniri, cu materialele care trebuiau pregătite până dimineaţă şi l-am rugat la acel moment să mai aştepte până la semnarea tratatului, pentru că erau tratatul de aderare pe 25 aprilie. Erau lucruri sensibile, aveam mare nevoie de capacitatea lui de a mai pune untdelemn pe asperităţile unor poziţii ale mele, şi l-am rugat să stea până pe 25 aprilie, lucru pe care l-a făcut. Imediat după semnarea tratatului ne-am respectat amândoi cuvântul. În nici un caz între mine şi Andrei Pleşu nu a fost un conflict. Sigur, poate diferenţă de viteză, de abordare. Nu spun că eu am fost cel cu viteza bună, dar, deocamdată, eu sunt în situaţia de a răspunde. Şi un mare filozof. Da. Nu, oameni se găsesc, însă am spus că, cel puţin la stadiul actual, generalul de armată Degeratu satisface în mod absolut nevoile postului; dânsul este consilier de stat şi... Deja l-am reactivat... Stau şi analizez. Aştept să-şi clarifice toate micile dispute şi vom vedea, sau micile probleme. Nu mă grăbesc neapărat. Sigur, foarte bine ar fi să fie un civil. Deocamdată, un civil de talia lui Degeratu, care este un general care a fost angajat în armata Statelor Unite 2 ani, un general care a făcut cele mai înalte academii militare şi cursuri militare în academiile occidentale, un general care predă în academii străine... Exact, un general care este, nu numai un fost şef de Stat Major al Armatei Române în momentul începerii procesului de integrare, dar este un excelent diplomat militar, este ceea ce, în momentul de faţă, satisface nevoile pe care le am pe problematică de securitate naţională. În acelaşi timp, aş vrea să vă spun că nici departamentul de la care a plecat domnul Pleşu n-a rămas gol; este Anca Ilinoiu, un om cu 
experienţă extraordinară - consilier de stat - şi foarte bună, tenace... Şi unde trebuie să recunoaştem că mai există o altă mare realitate. Ministerul de Externe este titularul şi furnizorul major de informaţie şi de analiză de poziţie. Mă mai trag consilierii de mânecă. Păi dar îi am. Vă rog să suportaţi dumneavoastră cum suport eu o discuţie cu Renate Weber pe legislaţie, o discuţie cu Anca Ilinoiu sau cu Degeratu, care nu e ... nici unul din consilierii ăştia nu sunt nişte "yes mani", sau vă rog să vă puneţi în locul meu şi să discutaţi cu Adriana Săftoiu pe probleme de relaţii publice şi să vedeţi dacă vă e comod. Este adevărat că sunt oameni care nu trăiesc din această funcţie, sunt oameni care au valoarea lor, îţi dau avizul lor argumentat, pentru că nici eu nu sunt tipul de politician care să înghită orice i se pune pe masă şi, în acelaşi timp, ştiu foarte bine un lucru: decizia îmi aparţine, pentru că şi responsabilitatea îmi aparţine. Dar sunt departe... Domnul Boda, scuzaţi-mă că mă întorc puţin înapoi. Au existat oameni care au încercat să acrediteze ideea "Băsescu singuratic". Dumneavoastră credeţi că este posibil să conduci o navă superpetrolier singur? Credeţi că este posibil să câştigi alegeri la Primăria Capita lei singur, să devii preşedinte al României singur? Asta indiscutabil, pentru că mi-am asumat... Categoric, dar ideea asta că Băsescu este un singuratic, n-aş fi putut avea niciodată succes, nici în meserie, nici în politică. Este foarte adevărat, datorită 
personalităţii mele foarte puternice, probabil, am reuşit să-i fac pe cei din jurul meu să-mi pună la dispoziţie tot ce am avut nevoie ca să reuşesc. Vă rog. Am avut succese cu ei. Da. Vă rog. Vă asigur că... Vă asigur că voi ieşi foarte mult în ţară. Am avut, însă, nevoie de o fixare a politicii externe a României. Am avut nevoie de un semnal că România nu mai are o politică externă moale. România ştie ce vrea în politica externă, ştie că are prioritate integrarea europeană, ştie că este o ţară de frontieră NATO şi Uniunea Europeană şi la frontiera ei estică este o zonă extrem de importantă pentru securitatea naţională a României, dar şi pentru securitatea Uniunii Europene. Ne-am făcut, zic eu, datoria de a trezi interesul pentru zona Mării Negre. Şi nu ştiu dacă v-aţi uitat la ce s-a întâmplat la Consiliul Europei la Varşovia. S-au suprapus extraordinar finalul, concluziile, declaraţia Comisiei Europene cu politica noastră externă la Marea Neagră. Asta pentru mine a fost o reuşită extraordinară, aducerea Mării Negre în atenţia politicii de vecinătate a Europei. Da. Da. O să vă mai spun un lucru. Se încerca..., astăzi se încearcă o speculaţie formidabilă şi necinstită: iată, se discută Transnistria şi România nu e parte. Păi, acolo este o formulă din 1992, cu Ucraina, Federaţia Rusă, OSCE, Republica Moldova şi Transnistria. Este o formulă consacrată, stabilită internaţional. Marele nostru merit este că am scos din capul oricărui politician ideea să propună federalizarea Moldovei şi că am readus în discuţie problema Transnistriei. Exact. Şi vă pot spune un lucru, pe care iarăşi ar trebui să-l observe analiştii şi nu să zică: se discută Transnistria fără România. Nu. Transnistria se discută cu România. Şi bazat pe acţiunile politice, de politică externă ale României s-au reluat discuţiile legate de Transnistria. Ce este formidabil, şi un analist de politică externă serios ar face acest lucru, ar lua propunerea de soluţie pentru Transnistria a preşedintelui Iuşcenko, propunerea de soluţie pentru Transnistria a preşedintelui României, făcută la Chişinău, şi ar vedea cum arată propunerile lansate ieri. Da. Ar constata o similitudine, chiar dacă de data aceasta vine din nou prin gura Ucrainei, care este parte a formatului cvadripartit de negociere a Transnistriei, de data aceasta vine cu punctele româneşti înglobate integral în punctul de vedere al Ucrainei cu privire la soluţionarea conflictului din Transnistria. Or, sigur, dacă vă aduceţi aminte, când vorbeam 
de aceste probleme, aceiaşi analişti care astăzi spun: hă, hă, România nu este parte la negocieri. Dar România nu este în formula de negociere. Spuneau: ce se ocupă Băsescu de Transnistria? Iar astăzi când constată că... De ce nu se ocupă? Este... Cum o dai tot rău iese. Pentru mine însă satisfacţia... Nici nu mă supăr, doar constat. Pentru mine marea satisfacţie este că am activat atenţia politică pentru zona Mării Negre şi s-ar putea să afirm un lucru care iar îi va face pe marii analişti să sară mâine, pentru că ei nu sunt obişnuiţi să fie scoşi din canoane, din calapoade, din formule standard. Bun. Mâine iar vor sări, dar eu afirm cu toată responsabilitatea un lucru: securitatea Europei în următorii 20 de ani depinde de modul cum se va asigura securitatea la Marea Neagră. Un actor important în zonă. Aşa este. Domnule Boda, închei, pentru că nu vreau să fac o pasiune. Eu ştiu că marea mea problemă este problema internă. Şi de asta trebuie să mă ocup, dar vă... Este un atribut constituţional. Energiile negative, energiile de conflict acumulate în Balcani s-au consumat o dată cu intervenţia NATO. Acum lumea caută liniştea acolo. Uitaţi, suntem..., n-am mai spus-o public, în Marea Neagră zonele de conflicte îngheţate acumulează continuu energie negativă. Dacă nu le prevenim, dacă comunitatea internaţională... Dacă comunitatea internaţională nu se implică acum să le prevenim, tensiunile politice negative acumulate pe Transnistria, pe Osetia, pe Nagorno-Karabah, pe Abhazia, mai 
devreme sau mai târziu izbucnesc. Or, aici a fost apelul meu şi foarte mulţi politicieni vest-europeni l-au înţeles. Trebuie tratate înainte să se ajungă într-o fază critică şi trebuie tratate cu implicarea Federaţiei Ruse, cu implicarea statelor puternice, cu poziţii ale României, implicare directă sau indirectă, dar se va face. Apropo de asta, ambasadorul Uniunii Europene desemnat pentru Republica Moldova cu sarcini de a face propuneri legate de Transnistria a avut astăzi cel puţin trei ore de discuţii, două la Ministerul de Externe şi o oră la mine, pentru că Europei nu-i este indiferentă poziţia României în problema transnistreană. Deci, lucrurile merg cu sau fără voia oamenilor mai mult sau mai puţin informaţi sau dezinformaţi din mass-media. Da. Da. Asta este doar să mă incite, da. Aici avem o problemă şi în mod categoric decizia finală nu-mi aparţine, dar în acelaşi timp nu pot să nu exprim puncte de vedere. Suntem în faţa a două opţiuni. Ori construim pe bani împrumutaţi pe baze comerciale, autostrada Transilvania, pentru că la Comisia Europeană... Nu şi s-a spus clar, nu este în coridoarele pan-europene, nu o finanţăm. Ori utilizăm finanţarea europeană extrem de ieftină şi cu bune părţi nerambursabilă şi o construim pe coridorul 4 pan-european cu intrare pe la Nădlac. Se exclud din punct de vedere al resurselor. Deci România nu le poate construi pe amândouă simultan. Nu, nu, cea pan-europeană oricând cere guvernul României, se activează finanţarea. A cerut-o în timpul meu, s-a făcut prima finanţare că ea este până la Constanţa. Bucureşti- Cernavodă, 220 de milioane şi primul tronson Nădlac-Timişoara este finanţat. Marea problemă este resursa financiară: deficitele bugetare constrângerile de resursă pe care le are guvernul. Construcţia, pe de altă parte, suntem aşa, putem apărea caraghioşi, aţi văzut cum arată pe hartă cele două autostrăzi? Sunt paralele. E puţin anormal. A avut o singură problemă Elveţia ca şi ţările din Vest: nu au fost ţări comuniste ci au fost ţări capitaliste. Deci au avut economii care au lucrat şi s-au orientat pe priorităţi. Cu guvernul de la Budapesta sunt două înţelegeri. Una: să continuăm autostrada cu care ei au trecut de Szeged şi vin către Nădlac şi noi nu începem nimic dincoace. Deci cu guvernul maghiar avem înţelegere pe toate palierele. Cert este însă că se va prelua finanţarea europeană pentru coridorul 4 pan-european cu intrare pe la Nădlac şi în acelaşi timp anul acesta în buget sunt 220 de milioane de euro pentru 
autostrada Transilvania, pentru contractul Da, categoric. Eu sunt un partizan fără rezerve al dezvoltării infrastructurilor pentru că până nu vom avea infrastructuri, nu vom avea nici bunăstare. Însă aici la Moş Ion Roată al dumneavoastră răspunsul este unul singur: e o chestiune de bani, o chestiune care ţine în mod absolut de bani. Nu trebuiesc confundate. Vă aduceţi aminte cum ploua către ultima parte a anului trecut, a anului 2004... Nu, ploua cu contracte de autostrăzi. Se tot contractau autostrăzi, domne în mod paradoxal, după alegerile locale până la alegerile legislative. Atunci lumea se bucura, spunea uite ce bun este guvernul, ăsta dar nimeni nu a întrebat: dar sunt şi bani pentru ce spuneţi voi băieţi că veţi construi...? Da, dar trebuie să vină o dată cu un punct de vedere guvernul. Asta facem, asta nu facem, asta anulăm. Deci categoric. Dar spuneţi-i vă rog lui Moş Ion Roată că iubesc Transilvania. Cum sunt eu dobrogean dar... Nu, mie îmi este dragă toată ţara. Un dobrogean este un om care iubeşte toată ţara. Nu. Nu vă pot spune decât ceea ce spun de 52 de zile, şi anume că instituţiile statului fac tot ce se poate. Tot ceea ce putem face la ora actuală, tot potenţialul statului român în astfel de operaţiuni, care sunt unice. N-au mai fost; n-a existat un precedent, să spunem că se ştia cum să se procedeze. Tot potenţialul care poate fi dirijat - potenţialul de specialitate, că nu altceva - este dirijat într-un efort de a recupera cetăţenii români. Categoric. Domnule 
Boda, eu o să fiu foarte deschis în a vă spune că mi-am asumat răspunderea. Vă rog să mă credeţi că orice este posibil - de la o soluţionare pozitivă totală la o soluţionare parţială, orice este posibil. Este posibil ca într-o zi - Doamne fereşte să ajungem la ea - să vedeţi şi execuţii; orice este posibil. Ce vă pot garanta însă este că facem tot ce se poate, tot ce poate statul român acum, pentru o rezolvare pozitivă. O voi face cu multă plăcere, domnule Boda. Ştiu că am obligaţia să comunic cu populaţia României şi ori de câte ori voi fi invitat o voi face cu plăcere. Vă mulţumesc mult. Vă mulţumesc. 

Justiţia si lupta împotriva corupţiei; va fi dificil de stăpânit aceste aspecte în intervalul rămas, dar sunt convins că se va reuşi. Vreau să vă avertizez că acum discutaţi cu Preşedintele României. Dacă doriţi să cunoaşteţi opiniile altor politicieni, întrebaţi-i direct pe ei. Eu am mai răspuns: România îşi va îndeplini angajamentele şi spun asta cu mare responsabilitate. Eu nu vreau să critic diversele evaluări ale celor două ţări. Ar trebui să se ţină însă seama că România are de două ori mai mulţi locuitori decât Bulgaria sau că avem o industrie mult mai sofisticată decât Bulgaria. Şi din aceasta rezultă că avem altfel de probleme. Avem ce răspuns că dăm la această chestiune. De ce nu se vorbeşte despre piaţa românească. Douăzeci şi trei de milioane de oameni nu este deloc puţin. Uitaţi-vă la hipermarket-urile noastre. Sunt pline de produse din Germania şi Franţa Şi uitaţi-vă pe străzile din Bucureşti unde merg maşini franţuzeşti şi germane. Toate acestea creează locuri de muncă în Franţa şi Germania. În plus, firme germane îşi desfăşoară activitatea în România, producând astfel mai ieftin decât concurenţa. Nu pot fi făcute calcule precise, dar sunt convins că Uniunea nu poate să piardă în urma aderării României şi Bulgariei. Nu, eu împart Europa altfel. Într-o Europă care după cel de al doilea război mondial a fost liberă şi restul Europei care a plătit pentru libertatea celorlalte ţări. Pe români sau pe cehi nu i-a întrebat nimeni dacă vor regimul comunist. Am plătit acest preţ pentru că aşa au vrut sovieticii. Mie mi se pare o prostie să numeşti pe cineva proamerican sau propeuropean . România nu alege între Europa şi SUA. Suntem o ţară europeană, prioritatea noastră este integrarea în UE, însă trebuie să avem în acelaşi timp o relaţie transatlantică foarte puternică. Spunem aceasta deschis, fără ocolişuri. Eu nu îmi schimb poziţia şi nici cursul politicii externe a României. Prin aceasta spun doar că situaţia din zona Mării Negre ar trebui mai bine evaluată. Am convingerea că cine înţelege această problemă înţelege şi de ce susţinem atât de puternic parteneriatul din SUA şi UE. Uitaţi-vă pe hartă şi o să vedeţi că la nordul mării sunt o serie de conflicte îngheţate. Transnistria, Karabach-ul de Munte, Osetia de Sud, Abhazia; toate se concentrează aici. Graniţa României este ultima frontieră democratică, dar şi frontiera NATO. Dincolo încep problemele. Se intersectează Orientul Apropiat cu fostele republici sovietice şi cu Rusia. Sunt riscuri în ceea 
ce priveşte traficul de droguri, de fiinţe umane şi arme care trebuie să ajungă în alte zone de conflict cum sunt Balcanii de Vest. Astfel, este aici o problemă reală şi vreau ca prin politica mea să câştig atenţia celorlalte ţări astfel încât să se înţeleagă ceea ce se întâmplă în regiunea Mării Negre. Pentru că acum este o singură ţară aproximativ o jumătate a energiei pe care o consumă UE provine din regiunea mai largă a Mării Negre. Şi de aceea promovez o politică ce ar asigura această regiune. Nu ştiu, dar am vorbit despre această problematică atât cu preşedintele Chirac, cât şi cu cancelarul Schroeder. Cred că mai devreme sau mai târziu vor sprijini politica noastră. OK, avem cu Franţa relaţii foarte bune, câteva cuvinte nu înseamnă nimic. De altfel, nu uitaţi că România este o ţară francofonă. Kremlinul poate bloca orice fel de soluţionare democratică şi prin simplul fapt că are soldaţii săi în Transnistria. Unităţile ruseşti folosesc drept umbrelă pentru regimul separatist de acolo. Imediat ce unităţile ruseşti vor pleca, problema poate fi soluţionată. Rusia are un rol cheie. Nu vreau să fac o apreciere în privinţa lui Putin, cu care de altfel am şi vorbit despre această problemă, dar adevărul este că Rusia s-a angajat în mod oficial în anul 1999 să îşi retragă soldaţii. Transferul a fost început, dar apoi a fost oprit. În legătură cu acest lucru pot spune doar că Rusia nu respectă propriile angajamente.

Bună ziua, bine v-am regăsit. În sfârşit, o veste bună. Astăzi, la ora 13.44, cei trei cetăţeni români şi călăuza lor au fost predaţi sub autoritatea Ambasadei României. Autorităţile române au preluat custodia cetăţenilor români şi le garantează securitatea până la momentul revenirii în ţară. Aş vrea să adresez mulţumiri, în primul rând, familiilor celor care timp de 55 de zile au fost ostatici pentru decenţa şi eleganţa comportamentului public. Vă mulţumesc foarte mult. Comportamentul lor a fost o componentă importantă a liniştii care a fost asigurat celor care au avut misiunea şi obligaţia să încerce readucerea acasă a celor trei cetăţeni români şi a însoţitorului lor. Aş vrea să mulţumesc în mod deosebit serviciilor de informaţii ale statului român. A fost o operaţiune executată sută la sută de serviciile de informaţii ale statului român, într-o excelentă colaborare între Serviciul de Informaţii Externe, Serviciul Român de Informaţii şi Direcţia de Informaţii a Armatei. De asemenea, mulţumesc grupului antitero dislocat la Bagdad şi militarilor din trupele de la Talil, care au fost dislocaţi la Bagdad în ultimele zile în vederea pregătirii preluării ostaticilor români. De asemenea, mulţumesc procurorului şi ofiţerilor anchetatori care şi-au îndeplinit misiunea în colaborare cu Ministerul de Interne Irakian, în investigarea modului cum au fost răpiţi şi deţinuţi cei trei cetăţeni români şi cetăţeanul american. Nu în ultimul rând, ţin să mulţumesc presei care, la momentul la care am făcut apel la ea pentru a fi sprijiniţi, printr-o atitudine ponderată a reacţionat pozitiv. De asemenea, mulţumesc acelor comentatori politici care au înţeles să sprijine demersul autorităţilor statului român, neîmpiedicându-l prin crearea unei imagini deformate. Cei trei cetăţeni români vor sosi la Bucureşti mâine. O aeronavă "Hercules" a Ministerului Apărării Naţionale a decolat astăzi, la 16.30 si va sosi la Bagdad în jurul orei 21, ora României, respectiv ora 22, ora Irakului. Apreciind riscurile deosebite ale deplasării pe timp de noapte de la Ambasadă până la aeroportul din Bagdad, decizia pe care am luat-o a fost ca mâine, sub escorta grupului Antitero al Serviciului de Informaţii Externe şi cu sprijinul aliaţilor americani să facem transportul către aeroportul din Bagdad. Ora la care acest lucru se va întâmpla o vom stabili de comun acord cu aliaţii noştri. Pentru a nu exista nici un fel de speculaţie, vă asigur că statul român a tratat acest caz cu responsabilitate pentru 
interesul naţional şi cu responsabilitate pentru fiecare cetăţean al României. Ceea ce înseamnă că statul român nu şi-a negociat nici politica externă prezentă şi viitoare şi nici nu a plătit răscumpărarea ziariştilor. Plata unei răscumpărări ar fi însemnat că de a doua zi fiecare cetăţean român ar fi fost periclitat oriunde pe glob. Vă asigur că dosarul recuperării celor trei cetăţeni români şi a însoţitorului lor este un dosar extrem de complicat, un dosar care probabil a fost de natură să solicite la maxim capacitatea statului român de a-şi proteja propriii cetăţeni. Încă o dată mulţumesc tuturor acelor structuri care au reuşit să probeze că statul român îşi poate proteja cetăţenii indiferent de condiţii. Vă mai datorez o explicaţie, pentru a nu exista nici o umbră sau o posibilitate de speculaţie. Foarte mulţi au spus că nu trebuia să conducă preşedintele celula de criză şi de aici toate speculaţiile care au decurs din acest lucru. Aş vrea să ştiţi că sunt un om care îşi asumă responsabilităţile, iar conform legii, singurul şef direct al serviciilor de informaţii este preşedintele României. În aceste condiţii, orice delegare nu însemna decât o încercare de a muta responsabilitatea în altă parte decât acolo unde era. Vă pot spune că, prin coordonarea şi prin asumarea deciziilor de zi cu zi de către preşedinte, în baza informaţiilor primite de la cele trei servicii de informaţii care au colaborat - SIE, SRI şi Direcţia de Informaţii a Armatei - s-a asigurat tot timpul decizia 
corectă. Şi ca să îndepărtăm orice speculaţie, într-o emisiune de joi nu am exclus posibilitatea unui deznodământ tragic. Ea nu a avut nici un alt mesaj şi nici nu a vrut să crească tensiunea publică fiind efectul unei fotografii-probă pe care o primisem si în care Marie Jeanne purta tricoul lui Munaf. Doar trei din cei deţinuţi erau prezenţi in fotografie, al patrulea, Munaf, nu era, iar Marie Jeanne fiind îmbrăcată cu tricoul lui Munaf ne-a făcut să deducem că nu este exclus ca acesta să fie un semn prin care ni se transmite o decizie capitală pentru unul din cei patru. Motivele pentru care am vorbit tot timpul de cei trei cetăţeni români sunt motive care fac parte din structura de negociere a cazului. Cu această ocazie mulţumesc tuturor serviciilor de informaţii străine care s-au confruntat cu astfel de cazuri şi care încă din primele zile ne-au transmis toată experienţa lor. Vă pot spune că, adunând informaţii, am constat că aproape nici un caz nu s-a potrivit cu altul şi nici cazul acesta nu este copia vreunui alt caz. Nu aş vrea să fie loc de vreo interpretare. Procurorul şi cei doi ofiţeri de investigaţii ai Ministerului de Interne care se află la Bagdad nu se află pentru cetăţenii români. In cadrul cooperării şi a informaţiilor transmise, autorităţile irakiene au făcut arestări în unele grupuri, iar noi am dorit să avem declaraţiile celor arestaţi luate legal în favoarea Parchetului General, pentru că primisem declaraţiile anterioare care erau luate după tipologia si practica instituţiilor irakiene şi am dorit să avem declaraţiile celor suspecţi a fi participat la răpire, luate cu valabilitate pentru instanţele româneşti. Un ultim lucru. Mizez pe faptul că în următoarele zile veţi manifesta reţinere. Operaţiunea din punct de vedere al serviciilor noastre nu este încheiată, doar din punct de vedere al recuperării cetăţenilor. Vreau să mulţumesc şi comunităţii arabe din România care a făcut toate eforturile pentru a crea un mediu acceptabil negocierilor şi încercărilor de recuperare şi, nu în ultimul rând, mulţumim autorităţilor americane din Irak care vor asigura deplasarea în siguranţă împreună cu echipa antitero a Serviciului de Informaţii Externe a celor trei cetăţeni români către aeroportul din Bagdad, în cursul zilei de mâine. Cazul nu este încheiat. Atunci când vom încheia cazul, vă asigur că voi face o conferinţă de presă în care voi face publice informaţiile care pot fi făcute publice. Închei făcând apel la reţinere şi la diminuarea volumului 
de speculaţii. Aţi primit informaţiile care puteau să vă fie date. Noi credem că în circa două săptămâni voi fi în măsură să vă prezint exact tot filmul luării de ostatici. Poate că o să vă spun lucruri care nu convin, poate v-am cerut lucruri care nu convin presei şi sunt convins că nu convin. Aveţi libertatea să faceţi ce doriţi în continuare, fac doar un apel să ne mai lăsaţi circa două săptămâni pentru a nu periclita vieţile celor care au contribuit la salvarea celor pe care îi aducem mâine. Vă mulţumesc mult!

Votul negativ din Franţa privind Constituţia Europeană a fost previzibil, deşi preşedintele Jacques Chirac a făcut eforturi extraordinare pentru a obţine un rezultat pozitiv. Votul negativ creează o problemă politică la nivelul Uniunii Europene şi întârzie evoluţia instituţională a acesteia, mai ales dacă referendumul din Olanda va avea acelaşi rezultat. Din acest punct de vedere, se poate trage o concluzie: construcţia Uniunii Europene fără implicarea şi conştientizarea popoarelor ei asupra perspectivelor individuale şi globale în evoluţia viitoare este sortită eşecului. Cetăţenii Europei trebuie informaţi şi trebuie să le fie clarificate proiectele politicienilor ca acestea să fie susţinute de popoarele europene. Eşecul referendumului din Franţa nu poate să influenţeze data aderării României care, la 25 aprilie a.c., a semnat Tratatul de aderare la UE, semnat şi de celelalte 25 de ţări, membre ale UE. Aderarea nu depinde decât de capacitatea noastră, a românilor, de a fi solidari cu obiectivul integrării în UE, ceea ce înseamnă că va trebui să îndeplinim toate obligaţiile asumate în negociere. Guvernul singur nu poate atinge obiectivul integrării în UE. Dacă vom ieşi în stradă să spunem „nu” atunci când vor avea loc creşteri de preturi la energia electrică, când subvenţia la minerit va deveni zero sau când vor avea loc restructurări în domeniul siderurgiei, cu siguranţă vom rata obiective în procesul de aderare la UE. Dacă atunci când organele statului vor încerca să se atingă de corupţie şi împotriva lor se vor ridica partide, comunităţi de afaceri, mijloace media, zădărnicind şi intimidând acţiunile legale ale statului, cu certitudine integrarea în UE va rămâne doar un deziderat şi nu o realitate. În concluzie, votul negativ privind Constituţia Europeană nu influenţează aplicarea, de ambele părţi, - pe de o parte, România, pe de alta parte, cele 25 de state membre ale UE -, a tratatului de aderare.

Bună ziua, bine v-am găsit! Mă bucur să fiu participant la un eveniment organizat de comunitatea de afaceri italiano-română sau de comunitatea de afaceri italiană. Mă bucură faptul că astăzi a fost şi domnul ministru Fini în România, care a fost, parcă, o coincidenţă care să arate perspectiva şi vă asigur că nu vă voi ţine într-un lung discurs politic. O să vă spun doar câteva cuvinte. Încep prin a vă mulţumi dumneavoastră, investitorilor italieni, pentru ceea ce aţi făcut în România. Cele peste 17 mii de firme italo-române sau italiene, aflate în România, au fost unul din elementele care au catalizat progresele bune pe care economia românească le-a făcut în ultimii ani. De la dumneavoastră s-au transferat către economia românească bani, management de calitate, producţie, creştere economică şi, de ce nu, deprinderea de a munci serios, de a înţelege că o societate este un loc în care vii în primul rând ca să munceşti şi, în acelaşi timp, ca să poţi trăi funcţie de cum ai muncit. Prezenţa dumneavoastră, în mod deosebit în vestul ţării, a generat şi dinamica economică şi socială deosebită pe care aceasta parte a României o are şi aş fi extraordinar de tentat să vă invit şi în estul ţării, cu priceperea şi calităţile pe care le aveţi în a sfinţi locul în care vă aşezaţi. Am convingerea că România va deveni membru al Uniunii Europene la 1 ianuarie 2007, chiar dacă foarte mulţi, chiar din ţară, încearcă să ne inducă scepticismul. Faptul că pe 25 aprilie România a semnat Tratatul de Aderare se constituie nu numai într-o garanţie de intrare în Uniunea Europeană, dar şi într-un angajament al nostru de a progresa rapid, pentru ca la 1 ianuarie 2007 să atingem standardele europene, de care avem nevoie in modul în care funcţionează sistemul concurenţial, justiţia românească şi administraţia locală. Daţi-mi voie să spun că sunt convins că, până la 1 ianuarie 2007, vom fi capabili să atingem şi standardele mentale ale oamenilor din Uniunea Europeană, adică ale celor care au încredere în ei, care sunt mândri de ţara lor, care cred în instituţiile româneşti si în instituţiile Uniunii Europene. Sunt evoluţii pe care va trebui să le avem pentru a fi buni europeni. Aş mai spune, chiar dacă este aproape o axiomă, că ţin să mulţumesc Guvernului italian, domnului preşedinte al Consiliului de Miniştri, Silvio Berlusconi, ministrului Fini, întregii structuri politice, dar şi populaţiei Republicii Italiene pentru sprijinul deosebit pe care-l acordă României în procesul de integrare. 
Nu spun acest lucru de complezenţă sau ca o frază politică rostită standard; stim foarte bine, şi noi, şi dumneavoastră, sprijinul deosebit pe care România îl primeşte din partea Italiei. Am avut astăzi o discuţie cu domnul ministru Fini - poate că ceea ce am discutat, parte din ce am discutat, trebuie să fie făcut public - şi eu v-aş spune că este unul din puţinii demnitari, din puţinii politicieni reprezentând state membre ale Uniunii Europene, care a ţinut să mulţumească pentru contribuţia deosebită pe care cei peste 250 de mii de români care lucrează în Italia şi-o aduc la evoluţia economiei italiene. Este o abordare care ne face să înţelegem că Italia, politicienii italieni, privesc cu deschidere către România şi mai ales către români. De regulă, s-a creat impresia că totul este relaţia bună între oameni politici. Eu spun că nimic nu e mai important decât respectul politicienilor pentru oamenii de la ei din ţară şi mai ales pentru oamenii din ţările cu care vor să fie prieteni. Pe mine, frazele pe care ministrul Fini le-a spus astăzi, la adresa celor peste 250 de mii de români care lucrează în Italia, m-au mulţumit şi m-au făcut să înţeleg că în Italia avem un partener nu numai la nivel politic, ci şi la nivelul poporului italian. Vă asigur că unul din obiectivele noastre este să îmbunătăţim condiţiile de dezvoltare a afacerilor, să eficientizăm birocraţia, să reducem corupţia, să facem ca justiţia să tranşeze foarte rapid orice categorie de procese, dar, în mod deosebit, 
procesele comerciale, care au un impact deosebit asupra vieţii de zi cu zi a companiilor, cea mai sigură formă de protecţie socială. Companii sănătoase înseamnă locuri de muncă, locuri de muncă înseamnă oameni care nu au grija zilei de mâine sau au asigurată ziua de mâine. Din acest motiv, ne propunem să facem din îmbunătăţirea mediului de afaceri o prioritate deosebită a puterii actuale, pentru că numai locurile de muncă si capitalul privat pot crea ceea ce ne trebuie, stabilitate socială. Închei mulţumindu-vă încă o dată pentru ce aţi făcut în România, în ultimii 10 ani, şi mă bucur că după mai bine de 2000 de ani urmaşii lui Traian s-au întors pe ţinuturile dacice. Vă mulţumesc mult! 

Va multumesc mult. In primul rand, bine v-am gasit! Va multumesc pentru invitatie. Inteleg ca va fi o intalnire pro-activa, asa ca eu o sa incerc sa fixez cateva directii ale discutiei, urmand ca cea mai mare parte a timpului sa o rezervam dialogului cu studentii, bineinteles. Am un sentiment neplacut ca nu vad toata sala. Cred ca presa si-a luat imagini... Am o rugaminte, pentru ca noi ne intalnim atat de des, presa si presedinte; sunt convins ca o sa ne intelegem, este neplacut pentru studentii care sunt in spatele dumneavoastra sa nu poata participa...Pana cand ne reorganizam din punct de vedere presa, pe care o apreciez foarte mult, as vrea sa incepem totusi, sa va dau acele repere despre care discutam. As duce putin timpul inapoi, in 1990, cand, imediat dupa caderea Zidului Berlinului, toti am avut sentimentul ca omenirea a intrat intr-o era de pace si securitate. Simbolul incetarii razboiului rece, Zidul Berlinului, cazuse si pentru orice politician, pentru orice om simplu, ideea ca nu mai exista riscul confruntarii devenise o certitudine. Am trait in aceasta iluzie cu totii pana la 11 septembrie 2001. Momentul 11 septembrie 2001 a insemnat o repozitionare a guvernelor, a statelor, a cetatenilor cu privire la pericole iminente, reale, care s-au manifestat cu o duritate extraordinara incepand cu 11 septembrie 2001 - atacul terorist asupra SUA. Din acel moment, nimic din strategia de securitate a statelor nu a mai fost valabil, mijloacele erau cele care nu corespondeau nicidecum noii realitati marcate brutal de 11 septembrie 2001. Practic, nici un stat nu era pregatit sa faca fata noii strategii de securitate. S-a investit mult, dar realitatea fragilitatii securitatii noastre devenise una demonstrata si nu una presupusa. S-a investit enorm pentru a se prinde din urma realitatea. A fost nevoie de reorientari ale structurilor de securitate ale fiecarui stat. Au aparut si motoarele reale ale conflictelor - accesul la resurse, un motor al conflictelor, de altfel, traditional; conflictele interetnice; islamismul extremist, motor principal al conflictelor. Conflictele etnice au inceput sa se manifeste tot mai puternic. Iata elemente care au obligat statele sa-si reconfigureze politicile de securitate nationala. Ce putem spune astazi despre un eventual conflict global? El nu poate exista in momentul de fata asa cum sunt asezate fortele strategice ale lumii, daca vreti, sau capacitatile strategice ale polilor de putere raspanditi in lume. Un conflict global nu 
mai este posibil, dar infloresc conflictele locale, se manifesta tot mai virulent, avand la baza exact motoarele despre care va vorbeam inainte. In aceste conditii, Romania a trebuit sa-si redirectioneze propria politica externa si sa o adapteze realitatii, tinand cont in acelasi timp de polii reali de putere din lume: SUA, NATO, China, Federatia Rusa, Europa insasi, poli de putere care, daca nu mai erau sau nu mai sunt dispusi la confruntare intre ei, genereaza competitie economica, nevoia de apartenenta la un grup sau altul ca o nevoie obligatorie de securitate economica si, implicit, de securitate nationala. Pe acest fond, administratia pe care o conduc si-a orientat prioritatile de politica externa pe patru paliere. Primul palier si cel mai important: garantarea securitatii nationale a Romaniei. Nimic nu poate functiona cert, nimic nu poate da garantii unei natiuni in afara garantiilor de securitate nationala. Al doilea palier de extrema importanta a fost garantarea prosperitatii viitoare a poporului roman, indreptarea politicii externe catre gasirea solutiei prosperitatii. Cel de-al treilea palier a fost activarea Romaniei in regiune, o politica externa care sa corespunda intereselor nationale si, in acelasi timp, intereselor aliatilor nostri, fie ca vorbim de aliatii europeni sau de Alianta Nord-Atlantica. Nu il ultimul rand, o politica deschisa cu privire la realitatile Marii Negre. Pe aceste paliere ne asezam toata actiunea de politica externa. Prioritatea zero ramane 
cea care ne incadreaza in sistemul global european si asta inseamna integrarea in UE, care are atat valenta integrarii in structura economica si sociala globala a UE, dar si valenta de securitate europeana. Securitatea nationala, in acelasi timp, o asezam pe parteneriatul strategic cu SUA si cu Marea Britanie, parteneriat care vizeaza, in primul rand, securitatea nationala si nu are ca axa majora evolutie economica si prosperitate. UE este cea care are ambele valente. Pornind de la aceste doua deziderate, integrare in UE si parteneriat strategic cu SUA si Marea Britanie, Romania si-a dezvoltat propria ei politica regionala, care vizeaza Balcanii de Vest si Marea Neagra. O sa ma asez mai mult pe Marea Neagra in efortul de politica externa si, in primul rand, o sa incerc sa va explic de ce Romania a facut o prioritate din Marea Neagra. Elementele care reclama implicarea Romaniei in Marea Neagra sunt cele care decurg, in primul rand, din obligatia noastra de a avea o contributie pozitiva la securitatea europeana si a statelor din Alianta Nord-Atlantica. Ce se intampla, de fapt, in Marea Neagra? In primul rand, Marea Neagra este o zona de conflicte inghetate. Imaginati-va harta: in nordul Marii Negre, incepand de foarte aproape de frontiera romaneasca cu Moldova, sunt cateva conflicte inghetate sau unele active, dar toate foarte periculoase si continuu intr-o acumulare de energii negative. Vorbim de Transnistria, de Osetia, de Nagorno-Karabah, de Abhazia. Toate sunt apropiate de frontiera noastra de rasarit, toate sunt cu impact asupra evolutiei viitoare a Romaniei. Daca in nordul Marii Negre avem patru conflicte inghetate, din care conflictul transnistrean este cel mai apropiat de frontiera Romaniei, Marea Neagra si zona extinsa a Marii Negre sunt afectate de actiuni si activitati care pericliteaza securitatea nationala a Romaniei si securitatea altor state europene. Cele trei elemente majore sunt: traficul de droguri din zona extinsa a Marii Negre catre tarile UE, inclusiv Romania, dar care au ca destinatie finala, la fel de bine, si Germania, si Marea Britanie, si Franta, si Olanda, si multe alte tari europene; traficul de persoane, care de asemenea utilizeaza Marea Neagra si zona extinsa a Marii Negre ca un pod de tranzit catre tarile UE si, nu in ultimul rand, traficul ilegal de armament, care se desfasoara in volume considerabile, fara control, si care alimenteaza conflictele locale si regionale, fie ca discutam despre Balcanii de Vest, despre Iran, despre 
Irak sau despre orice alta zona de conflict local sau regional din lume. De asemenea, Marea Neagra si zona extinsa a Marii Negre se constituie in zona de resursa energetica esentiala a Europei. Din zona extinsa a Marii Negre se furnizeaza in momentul de fata 50% din energia necesara UE si perspectiva este ca, in urmatorii zece ani, 70% din necesarul de energie al tarilor UE sa fie furnizat din aceasta zona. Iata, deci, elemente esentiale care obliga Romania sa fie parte a proceselor politice care au loc in Marea Neagra. Si, pentru ca vorbim de procese politice, noi privim Marea Neagra si din alta perspectiva, chiar din perspectiva strict politica - si nu numai prin cea stategica si militara - si v-as ruga sa incercam sa ne aducem aminte valul de democratizare din Europa de Est de la sfarsitul anilor ‘80. Atunci, Polonia, Romania, Cehoslovacia - fosta Cehoslovacie - Bulgaria, toate tarile fostului Pact de la Varsovia si-au schimbat regimul si au trecut la regimuri democratice. Dupa acel val de democratizare, a urmat o perioada de asezare a acestor tari pe drumul democratic, dupa care, influenta pe care au exercitat-o, daca vreti, si numai prin puterea exemplului, prin schimbarile produse, a inceput sa genereze un al doilea val de democratizare in jurul Marii Negre, in spatiul ex-sovietic. Acest al doilea val, care a inceput o data cu revolutia trandafirilor din Georgia, a continuat in Ucraina, se manifesta in Moldova, prin reorientarea puterii de la Chisinau catre accesul in 
UE. In aceste conditii, Romania nu poate sa ramana pasiva si ea trebuie sa isi activeze politica externa la Marea Neagra. Va pot spune cateva fraze din discutia pe care am avut-o cu presedintele Putin, ocazie cu care am recunoscut interesele pe care Federatia Rusa le are la Marea Neagra. In acelasi timp, am asigurat ca vom respecta aceste interese, cerand ca si interesele Romaniei la Marea Neagra sa fie respectate. Si interesele Romaniei la Marea Neagra combat exact ceea ce spuneam ca se constituie intr-un paradis la Marea Neagra. Avem interese de stingere a conflictelor inghetate, pentru ca sunt foarte aproape de frontiera noastra si, implicit, de frontiera NATO si UE. Avem interese sa putem combate eficient traficul de droguri, traficul de persoane, avem mari interese sa combatem eficient traficul ilegal de armament care se exporta din Marea Neagra catre alte zone si, de asemenea, avem interes in perspectiva nevoilor energetice ale Romaniei si ale tarilor UE. Toate aceste lucruri ne-au facut sa ne orientam puternic politica externa catre relatii in spatiul extins al Marii Negre, pe de o parte si, pe de alta parte, sa incercam sa ne atragem aliati, fie ca vorbim de SUA, de Franta, de Germania, de Italia, in solutionarea problemelor din spatiul extins al Marii Negre, pentru ca orice se intampla aici ne afecteaza si din punct de vedere economic, social si din punctul de vedere al securitatii nationale. Aici, lucrurile pot fi dezvoltate, luand fiecare element in parte. Cred insa ca, o data provocati cu abordarea acestor directii, dvs. aveti intrebari foarte multe. As mai face o completare, doar pentru a va rotunji imaginea politicii externe: elementele de mare interes pentru noi, in politica externa, raman relatiile cu Japonia, Coreea de Sud si China. Vizita mea in Japonia, de luna trecuta, a avut exact rolul de a consolida relatiile romano-japoneze. In acelasi timp, viata ne-a aratat ca neglijarea relatiilor cu statele arabe a fost o eroare politica a ultimilor 15 ani si am declansat o orientare, o reactivare a relatiilor noastre cu statele arabe. Am avut ocazia, in cursul crizei ostaticilor, sa constatam cat de rea a fost abandonarea unei relatii stranse cu statele arabe, lucru pe care il vom corecta in perioada urmatoare. Aceste elemente mi s-a parut ca merita a fi lansate ca subiecte de discutie in continuare. Sigur, nu as vrea sa fie un monolog. Daca va fi nevoie voi relua monologul, dar mi-ar placea sa discutam. Va apartine microfonul. Domnule profesor, 
si eu eram bucuros pe vremuri, daca in sesiune venea Cenaclul Flacara. Vreau sa fac o precizare. Sa stiti ca sunt departe de a le sti pe toate, sunt insotit de domnul general Degeratu, care ma va ajuta daca nu pot sa raspund vreunei intrebari. Da. Etapele consolidarii parteneriatului strategic romano-american se asaza pe doua paliere: in primul rand, o prezenta militara legala, activa a fortelor americane la Marea Neagra prin instalarea de baze militare in zona Marii Negre - si enunt acest obiectiv si ramanem aici - si al doilea obiectiv, in interiorul parteneriatului strategic cu SUA, dar si cu Marea Britanie: internationalizarea Marii Negre. Unul din mecanismele de garantare a pacii in zona Marii Negre este internationalizarea Marii Negre. Mediterana a fost o zona de conflict pana cand s-a reusit internationalizarea ei si asezarea definitiva a Flotei a VI-a americane in Marea Mediterana si alte forte. In momentul de fata, Marea Neagra este o mare controlata de Federatia Rusa, un prieten al nostru, dar nu ni se pare suficient. Va fi batalia internationalizarii Marii Negre, in care statele aliate noua sa aiba prezenta militara si politica in Marea Neagra, in care sa trecem la controlul traficului in Marea Neagra si acesta va constitui obiectivul final, daca vreti, al politicii noastre externe in Marea Neagra. Romania sustine internationalizarea Marii Negre. Aici exista si o oarecare pozitie a Turciei, pe care nu o discut, este un aliat al nostru in NATO. Turcia controleaza stramtorile 
de la Marea Neagra, Bosfor si Dardanele; Federatia Rusa controleaza tot ce se intampla in Marea Neagra prin cele circa sase baze militare pe care le are desfasurate la Marea Neagra, iar solutia catre care vrem sa indreptam politica noastra extrerna este internationalizarea Marii Negre. Deci aici ar trebui sa ajungem, pas cu pas, in cele din urma. In ceea ce priveste a doua intrebare, ea era legata de Ucraina si... Categoric, da. SUA sunt unul din cei mai puternici sustinatori si v-as aminti declaratia facuta de presedintele Bush chiar din Biroul Oval, legat de Transnistria, cu ocazia vizitei mele la Washington. SUA sunt implicate si interesate in solutionarea conflictului transnistrean. Putem intra in foarte multe detalii. Toata lumea stie ca acolo ar fi niste depozite de armament ale fostei Armate a XIV-a pe care le pazesc militari ai Federatiei Ruse. Va pot spune ca nu asta este problema majora din Transnistria. Problema majora din Transnistria este o problema de integritate teritoriala a Moldovei, deci o chestiune de suveranitate asupra intregului teritoriu al Republicii Moldova si, pe de alta parte, este productia de armament din Transnistria. Acolo, ingrijorator nu este ce se intampla cu depozitul de armament si munitie, cu intarzierea retragerii munitiilor si armamentului Federatiei Ruse si, as spune, chiar a militarilor Federatiei Ruse. Acolo, una din marile probleme este legata de productia continua de armament, care se duce catre directii necunoscute sau nedeclarate oficial. Or, din acest punct de vedere, si noi, si SUA, si alte state occidentale suntem extrem de interesati in rezolvarea problemei transnistrene. Va pot spune ca noi am fost cei care am reactivat problema transnistreana si pozitia lui Voronin trebuie citita printre randuri. Noi am pierdut o mare ocazie sa fim implicati. Daca va aduceti aminte, Romania a fost parte a procesului de negociere pe Transnistria pana in 1992, cand, deliberat, am renuntat sa fim parte a procesului de negociere si este foarte dificila revenirea la masa a celor care negociaza sau incearca sa aranjeze politic evolutia transnistreana. In acelasi timp insa, avem avantajul ca suntem un contributor cu solutii in pozitia UE in raport cu Transnistria, ceea ce este extrem de important. si, daca cititi printre randuri, declaratia presedintelui Voronin, care a spus "Este in regula, planul propus de Ucraina mai trebuie ajustat", pune insa preconditii. Si spune: "Preconditiile sunt: plecarea trupelor Federatiei Ruse din Moldova, 
retragerea armamentelor si munitiilor apartinand fostei Armate a XIV-a din Transnistria". Aceasta este exact solutia romaneasca - preconditiile pe care le pune Voronin - pentru ca noi nu mergem pe solutia propusa de Ucraina: alegeri. Ca sa legitimam ce? Regimul lui Smirnov? Unul din punctele planului propus de Ucraina este legat de organizarea alegerilor in Transnistria, chipurile pentru a crea un partener legitim de negociere pentru puterea de la Chisinau. Ce legitimitate poti sa dai unei grupari nerecunoscute de nimeni si care refuza sa recunoasca suveranitatea Moldovei asupra propriului sau teritoriu? Din acest motiv, mie mi se pare ca Voronin, care are nevoie de sprijinul Ucrainei - Ucraina are peste 400 de km frontiera cu Transnistria - mi s-a parut ca a procedat si intelept, si inteligent, si foarte bine din punct de vedere politic. Sigur, solutia transnistreana pe care o sustine si cea mai mare parte a aliatilor nostri este, in viziunea romaneasca, respectarea angajamentului de la Istanbul al Federatiei Ruse, retragerea trupelor si a armamentelor, securizarea frontierei intre Ucraina si Transnistria si punerea sub control a tot ceea ce misca prin cei peste 400 de km de frontiera si, din acel moment, cred eu ca regimul Smirnov pleaca singur pentru ca securizarea frontierei inseamna incetarea afacerilor; umbrela pe care le-o creaza existenta trupelor Federatiei Ruse pe teritoriu nu mai exista si atunci o putere ca cea a lui Smirnov nu se poate mentine. Cam aici vrem 
sa ajungem in interiorul acestui parteneriat strategic. Pozitia noastra este sustinuta, si o spun fara nici o retinere, de SUA. Rezolvarea problemei transnistrene este o prioritate si pentru SUA, la Marea Neagra. Nu, simpatia ramane. Presedintele Iuscenko este un lider politic de tip nou, democratic si va pot spune ca Ucraina nu a exclus Romania, dimpotriva; insa, exista constrangeri de declaratii de politica externa, de care presedintele Iuscenko trebuie sa tina cont. Din punctul de vedere al presedintelui Iuscenko insa, trebuie sa venim intr-o realitate. Este o diferenta mare intre castigarea alegerilor si castigarea puterii. Dansul a castigat alegerile. Mai trebuie vreo 15 ani ca sa castige si puterea, pentru ca el a castigat alegerile pe structuri ale unei Ucraine conduse de Kucima si care sunt mai putin democratice decat presedintele Ucrainei. Experienta de la noi trebuie sa ne invete ce poate si ce nu poate un castigator de alegeri intr-o tara cum este Ucraina. Ganditi-va ca trebuie sa isi reformeze tot aparatul de stat, fie ca vorbim de administratia civila, de serviciile de informatii, de armata, tot ce inseamna administratie. Noi, romanii, am strabatut deja acest drum pe care Ucraina abia s-a angajat. Va pot spune ca in toate intalnirile - pentru ca Romania are un interes major in democratizarea vecinilor ei - in toate intalnirile cu liderii occidentali, vorbesc despre Ucraina si de nevoia ce presedintele Iuscenko sa nu fie ajutat numai cu declaratii. El trebuie sprijinit sa isi reformeze aparatul de stat, sa devina democratic, pentru ca puterea sa se exercite democratic. Noi am trecut prin experientele astea, intelegem foarte bine mecanismele si ele trebuie privite, in acelasi timp, rezonabil atunci cand ne referim la ce vrea presedintele Iuscenko si la ceea ce in mod real poate sa faca. Sigur, nu o sa ii spuna cum...Nici premierul Roman nu a fost refuzat cand vorbea de democratizarea institutiilor statului, in 1990, 1991, 1992, dar nici nu au facut aceste structuri ce visa premierul de atunci al Romaniei. A existat acest decalaj, care exista in Ucraina, intre castigarea puterii politice si castigarea puterii in mod real. Eu nu vreau nici sa il apar pe presedintele Iuscenko, nu avem legaturi de rudenie, nici nu vreau sa il scuz, dar vorbim de realitatea statala a Ucrainei, pe care noi o putem intelege mult mai bine decat multi altii, pentru ca am trecut prin ea. Si apropo, ca veni vorba de realitatile 1990-1991-1992, al caror echivalent il tranziteaza 
Ucraina acum, eu mi-as dori ca aceste realitati sa se implineasca si in Ucraina cu aceeasi viteza ca si la noi, pentru ca acolo situatia este mult mai complicata cu partea de Est, partea de Vest, rusofoni, ucraineni - este complicat. As vrea sa fac o precizare pentru studenti, nu pentru presa. Am vazut tot mai frecvent, chiar azi dimineata era un analist pe un post de televiziune care spunea "De ce nu este Basescu in procesul mineriadei 13-15 iunie 1990?" Macar studentii vreau sa stie ca nu eram in Bucuresti la acea vreme, locuiam la Constanta, eu am venit in Bucuresti abia in 1991, deci nu am fost un vesnic ministru al transporturilor. Am mai fost si in opozitie, si in perioada 1992-1996, si in multe situatii, deci nu am de ce sa fiu in fata procurorului Voinea pentru ca nu eram in guvern, locuiam linistit la Constanta si ne uitam la televizor, am vazut si eu mineriada din 13-15 iunie. Recunosc ca m-ati pus intr-o mare dificultate si cred ca lumea trebuie luata asa cum este. Sunt cativa poli de putere, este NATO in ansamblul lui, daca vreti, SUA, China, Federatia Rusa, UE in ansamblul ei. Nici nu putem sa reducem numarul de poli, nici sa ii marim, ca nu tine de noi. Trebuie sa recunoastem insa ca, asa cum o fac state mult mai mari decat noi, trebuie sa ne adaptam realitatii, la cati poli exista. A colaborat foarte bine si nu numai cu Franta. Aici, problema serviciilor de informatii este o problema complicata oriunde in lume. Ele fac parte din acele structuri de putere ale 
statului care adesea lucreaza nevazut si lipsa lor de transparenta ridica si foarte multa suspiciune asupra a ceea ce fac serviciile de informatii. Nu am sa va raspund foarte precis la intrebare pentru ca nu mi se pare oportun, dar pot sa va spun ce cred despre serviciile de informatii. Dincolo de a fi un rau necesar, ne place, nu ne place, sunt necesare. Ele au o extraordinara capacitate de a se adapta realitatilor politice si sociale. De regula, sunt construite pe oameni care sunt educati in ideea de atasament fata de tara, fata de putere. Dvs. sunteti sociologi - cred ca va imaginati cu usurinta sau vorbiti cu colegii dvs care sunt la Academia de Informatii; veti vedea ca pregatirea lor din punctul de vedere al atasamentului fata de tara este mai accentuata decat, poate, in multe alte institutii de invatamant superior. De aici insa, de multe ori, ele devin un instrument, la latitudinea oamenilor politici. Poti sa le utilizezi pentru interese politice sau poti sa le utilizezi pentru ceea ce ele au fost concepute sa fie, instrumente de culegere de informatii care sa sprijine decizia politica. Eu nu am aceste elemente, dar se scria mult in presa, intr-o vreme, ca erau utilizate sa culeaga informatii, sa supravegheze ziaristi, sa... Eu va pot spune ca le-am aprobat programul de activitate vizat prin CSAT si ele au obiective, la "extern", de suport pentru politica externa a statului roman, culegere de informatii care sa ne ajute in decizia politica, pentru ca asta este misiunea lor majora pana la urma. In acelasi timp, o data cu declararea coruptiei la nivel inalt ca fiind o amenintare la adresa securitatii nationale, in interiorul conceptului de buna guvernare, serviciile interne de informatii au, printre altele, ca obiectiv, si supravegherea si informarea cu privire la fenomenul coruptiei. Cu ocazia evenimentului cu cei trei cetateni romani - fac o precizare, vad ca se insista pe ideea ca Munaf, ghidul celor trei cetateni romani, a avut si cetatenie romana, nu este adevarat, el nu are cetatenie romana, este irakiano-american, este cetatean al SUA - va pot spune ca am constatat nevoia extraordinara de a exista o comunitate de informatii. Romania are cateva servicii importante de informatii. Este SRI, Serviciul Roman de Informatii, cu misiuni interne de supraveghere si, de foarte multe ori, de contraspionaj, Serviciul de Informatii Externe, un serviciu eficient, Directia de Informatii a Armatei, care este iarasi o structura extrem de puternica de informatii, 
destinata insa sa culeaga informatii adaptate la nevoile armatei, mai ales de cand Romania are trupe desfasurate in multe zone si Directia de Informatii a Ministrului de Interne, care, iarasi, este o structura destul de puternica. Celelalte structuri informative sunt mai putin importante, dar se simte nevoia crearii unei comunitati de informatii. Cheia in utilizarea democratica a structurilor de informatii este ca ele sa nu ajunga in slujba unui partid, in slujba unei structuri politice sau in slujba unui om. Ele trebuie directionate continuu pentru culegeri de informatii si actiune in sustinerea politicii interne, a politicii externe a statului roman, implicit in favoarea celor 22 de milioane de romani. Ce trebuie inteles? Serviciile de informatii nu sunt structuri de decizie. Nu ele fac politica externa, nu ele lupta impotriva coruptiei. Ele au o misiune fundamentala: culegere de informatii, care sa fie utilizata de factorul politic, de alte structuri ale statului. Se spunea si probabil ati vazut vorbindu-se foarte mult cu ocazia anchetarii lui Omar Hayssam, ca Serviciul Roman de Informatii, ca de altfel toate serviciile de informatii, a furnizat foarte multe informatii cu privire la activitatile economice, uneori si de alta natura, ale lui Omar Hayssam. Serviciul de Informatii a furnizat informatii. Decizia era la structurile politice sa-l indeparteze din a avea acces si sustinere de la structurile politice, la parchete sa transforme informatia din informatie in proba si sa 
materializeze actiuni in justitie. Deci, serviciile de informatii nu fac, ele doar strang informatie care, cu cat este mai curata, cu atat ajuta la o decizie a factorului politic sau a altor institutii, dar ele nu intreprind actiuni nici de justitie, nici de ancheta, ele nu ancheteaza. Cred ca raspunsul este relativ incomplet la intrebarea dumneavoastra pentru ca simt ca ati fi vrut sa spuneti: dar unde va fi comunitatea de informatii, la Guvern sau la Presedintie? Va pot spune ca nu exista nici o disputa intre mine si premierul Tariceanu, ea va fi acolo unde este mai utila si unde poate fi neutra politic. Va multumesc mult. Eu sunt convins ca va functiona justitia. Chiar daca avem multa neincredere in ea, va trebui intr-un fel sau altul sa intelegem ca este singura speranta functionarea justitiei, iar eu ca presedinte nu pot decat sa sper ca va functiona justitia. Sigur, nu sunt nici judecator, nici presedintele Inaltei Curti de Casatie sa va garantez, dar, ca presedinte, sper ca va functiona justitia in cazul studentilor care au fost molestati pe 13-15 iunie si nu numai. As vrea sa va fac o precizare. Sper sa se confirme, venind catre dumneavoastra, in masina, am auzit la radio decizia noilor lideri ai minerilor din Valea Jiului de a veni la Bucuresti sa ceara public scuze bucurestenilor pentru ce s-a intamplat si cred ca e un pas catre democratie. Cel mai important consilier de politica externa al presedintelui este Ministerul de Externe. Presedintele este primul responsabil de politica externa si are la dispozitie Ministerul de Externe, ca structura majora in laboratoarele careia se elaboreaza pozitii si politica externa a Romaniei. Doamna Anca Ilinoiu este consilier de stat, daca vreti, consilierul de la Cotroceni care raspunde de politica externa, este consilierul presedintelui pe politica externa, dar aici discutam lucrurile de acord fin, daca vreti, ajustarea pozitiilor presedintelui pe o tema sau alta. Dar marele laborator de politica externa pe care il utilizeaza presedintele este Ministerul de Externe al Romaniei. Nu se pot crea doua structuri de politica externa: una la Cotroceni si alta la Guvern. Ministerul de Externe este structura care este consilierul autorizat al presedintelui pe probleme de politica externa. Domnule Paleologu, m-ati pus intr-o dificultate extraordinara. Dati-mi voie sa va raspund in particular. Din punctul nostru de vedere, democratizarea spatiului de la est de frontierele Romaniei este o necesitate de securitate nationala. 
V-as ruga sa nu luati mot-à-mot expresia, dar avem nevoie de o centura de securitate, o centura sanitara in jurul frontierelor noastre, unde sa stim ca lucrurile se desfasoara democratic si unde sa avem convingerea ca nu exista state care au dezechilibre interne care se pot manifesta in vecinatatea lor imediata. Deci, pentru noi, democratizarea zonei din jurul nostru este un obiectiv de securitate nationala si nu un simplu obiectiv politic, ca altfel nu am aloca resurse de toate categoriile pentru a contribui atat cat poate Romania in crearea acestui spatiu sanitar de securitate in jurul Romaniei. In ceea ce priveste Moldova, deblocarea procesului de acordare a cetateniei romane, stiti probabil ca avem niste constrangeri, care vin chiar din acordul nostru, din Tratatul nostru de Aderare la Uniunea Europeana, rezulta din Acordul Schengen s.a.m.d. Va asigur insa ca este unul din obiectivele noastre sa gasim o formula de continuare a procesului de acordare a cetateniei romane pentru romanii care locuiesc in Republica Moldova. Avem in vedere acest lucru si sper sa reusim sa-l dezlegam in perioada imediat urmatoare - o accelerare a acestui proces. Suntem si interesati; probabil stiti ca formula pe care am acceptat-o in relatiile cu presedintele Voronin a fost un singur popor, doua tari independente si suverane. Avem o istorie care nu poate fi mistificata dincolo de limitele acceptabilului. Si, pentru a rotunji raspunsul la intrebarea dumneavoastra, mi s-a parut inacceptabil - si 
am facut primul pas fara nici o retinere - ca Romania a reusit ca in ultimii 7 ani dinainte de sfarsitul lui 2004 sa aiba o relatie rece, de multe ori conflictuala, cu Republica Moldova. Mi s-a parut inacceptabil din punct de vedere politic si nu era nicidecum un minus in politica externa a Republicii Moldova, ci un mare gol in politica noastra externa. De aceea, nu am avut nici o ezitare sa fac prima vizita la Chisinau, sa am o lunga discutie cu presedintele Voronin, sa ne stabilim puncte de vedere comune si sa ajungem la concluzia ca sunt mult mai multe lucruri care ne apropie decat orgoliile care ne despart. In acelasi timp, va pot spune ca tratamentul pe care noi il aplicam Republicii Moldova este un tratament de parteneriat. Suntem tari egale, ne respectam egal si nu acceptam un tratament de sus al Republicii Moldova, lucru care se pare ca a deranjat cel mai mult in relatiile anterioare cu Republica Moldova. La fel cum noi avem pretentia sa fim tratati cu respect de tari mai mari decat noi, dam acelasi tip de tratament Republicii Moldova. Am convingerea ca ne vom realiza, mai devreme sau mai tarziu, dezideratul de a ne reintalni in Uniunea Europeana. Este unul din obiectivele noastre de politica externa. Aici va trebui sa fiu relativ eliptic pentru ca e o fierbere extraordinara in lumea internationala si foarte multe sperante puse, legate de reformarea ONU. Realitatea este ca toata lumea vorbeste de reformarea ONU, dar se vizeaza schimbarea structurii Consiliului de Securitate. Sigur ca noi sustinem modernizarea ONU si, in mod categoric, aceasta modernizare trebuie sa tina cont de evolutiile de la sfarsitul celui de-al doilea razboi mondial si pana acum. Foarte multe lucruri s-au schimbat din anii ‘50 si pana acum si pentru ca o astfel de institutie sa fie eficienta ea trebuie sa tina cont de evolutii. Deocamdata, stim insa cu certitudine ca nu s-a formulat ferm o pozitie a Statelor Unite si, de asemenea, China da semne ca va opune veto-ul sau unor modificari la sesiunea din septembrie de la New York, ceea ce inseamna ca noi toti ceilalti putem sa vorbim cat vrem pentru ca asa e regula acolo. Credeti ca sunt cel mai potrivit? OK. Votul la Constitutia Uniunii Europene sau, corect spus, Tratatul Constitutional, este un vot care nu influenteaza evolutia Romaniei sau procesul de aderare al Romaniei. Tratatul Constitutional viza modernizarea institutionala a Uniunii Europene. El este cu totul altceva decat procesul de extindere. Sigur, psihologic, procesul 
de extindere a avut efect, probabil, in votul din Franta si din Olanda, dar nu exista confuzie intre cele doua actiuni. Una este actiunea de modernizare institutionala a Uniunii Europene si acest lucru l-ar fi rezolvat adoptarea Tratatului Constitutional, care nu a primit un vot suficient in Franta si in Olanda, ceea ce nu inseamna ca s-a oprit procesul de ratificare, si alta este Tratatul de Aderare pe care Romania si Bulgaria l-au semnat; si nimeni nu poate banui ca o entitate politica asa cum este Uniunea Europeana ar putea sa nu-si respecte angajamentele dintr-un tratat. Toate cele 25 de tari membre ale Uniunii Europene au semnat Tratatul de Aderare cu Romania pe 25 aprilie. Toti ministrii de externe si premierii care au semnat au avut mandatul guvernelor lor sa semneze Tratatul de Aderare, ceea ce inseamna ca, din punct de vedere legal, Romania nu are decat sa-si respecte obligatiile pe care si le-a asumat prin Tratat pentru ca acesta sa devina o realitate la 1 ianuarie 2007. Eu fac parte din categoria optimistilor, care spun ca vom intra in Uniunea Europeana la 1 ianuarie 2007. Este un tratat care are doua parti, Uniunea Europeana, pe de-o parte, si Romania, pe de alta parte; ambele parti au drepturi si obligatii. Asa cum noi avem obligatii, si Uniunea Europeana are obligatii. Deci, intre cele doua este doar un impact psihologic, dar practic nu va exista impact asupra procesului de aderare. Eu mai denumesc procesul de aderare intr-un fel, el nu mai este o problema de politica 
externa; dupa semnarea Tratatului, el a devenit o problema de politica interna, in mod major, pentru ca acolo sunt angajamentele asumate de noi in negociere. Nici unul din acele angajamente nu vizeaza actiuni de politica externa, ci doar respectarea in interior a unor obligatii pe care ni le-am asumat si care sunt standarde ale Uniunii Europene, pentru ca Romania sa devina pana la 1 ianuarie 2007 performanta. Atat este, tot acel Tratat pe sute de pagini poate fi rezumat in doua cuvinte: Romania performanta. Asta ne-am angajat sa facem pentru a deveni membri ai Uniunii Europene. Concluzie: nu va influenta aderarea Romaniei la Uniunea Europeana. Daca ati observat, pe dispozitivul cu orientare Vest au fost promovati foarte multi ambasadori tineri, care au reusit sa faca fata comandamentelor de politica externa ale Romaniei. In acelasi timp, si o sa va dau un exemplu care pentru mine este relevant din punct de vedere al modului cum a fost tratata relatia pe Est, la Moscova am avut in ultimii sase ani numai ambasadori care nu erau diplomati de profesie, lucru extrem de neplacut si modul cum Romania a fost tratata si perceputa de Federatia Rusa, de care, oricat ne-ar place sau nu ne-ar place, trebuie sa tinem cont ... si s-a luat decizia, cu scuzele de rigoare pentru aceasta realitate, neavand generatii tinere de diplomati care sa vorbeasca limba rusa, sa impingem catre Est diplomati care au cunostinta, chiar daca nu sunt neaparat vorbitori de limba rusa, dar care au cunostinta relatiilor catre Est. Foarte corecta observatia si aceasta nevoie se simte, completarea dimensiunii noastre de politica externa catre Est nu se poate face doar prin numirea de diplomati. Este clar ca aici trebuie sa existe o constructie bine fundamentata stiintific, politic, bazata pe toate elementele care pot duce la acel fir constant al unei politici externe pe un anumit spatiu si, aici, implicarea cercetarii este una necesara. Sigur, toti cercetam acum despre Uniunea Europeana, despre NATO. Trebuie sa reinvatam sa cercetam realitatile inconjuratoare de care depinde securitatea natiunii romane si, de ce nu, prosperitatea ei, pentru ca o buna relatie catre Est inseamna o garantie de securitate. O implicare a Romaniei, in problematica din zona Marii Negre si din Est este o contributie pe care noi o aducem in structurile din care facem parte. Una este o Romanie cu relatii ostile cu Federatia Rusa, cu Ucraina, cu Moldova, cu Georgia, cu cine vreti dumneavoastra, in interiorul NATO, si alta este 
o Romanie care isi aduce contributia ei spunand: eu am o buna relatie cu Federatia Rusa, cu Ucraina, cu Georgia, cu Republica Moldova, pot fi un partener al lor in relatii bilaterale oricand.Iar asta mareste contributia si valoarea de intrebuintare a Romaniei in interiorul structurilor euroatlantice; si Uniunea Europeana are nevoie de o Romanie cu bune relatii in Est si in Balcanii de Vest, si NATO are nevoie de o Romanie cu bune relatii, cu capacitatea de a negocia si de a fi partener in Est sau in Balcanii de Vest. Sunt zone pe care noi le-am parasit, ne-am retras, si trebuie sa revenim prin diplomatia noastra, in primul rand in interesul nostru. Sunt contributii pozitive care dau greutate Romaniei, este un furnizor, daca vreti, de securitate si nu numai un consumator de securitate in interiorul structurilor euro-atlantice. Asta intelegem noi ca poate fi o contributie care ne asaza mai mult in postura de furnizori de securitate si de democratie in interiorul structurilor din care facem parte sau din care vom face parte. Acesta este si motivul pentru care se fac eforturi deosebite acum pentru reactivarea diplomatiei noastre si in Est, si in Balcanii de Vest, dar si in statele arabe. Mi-ati pus o intrebare dificila, dar intotdeauna inteligenta in promovarea unor interese a avut un rol deosebit, inteligenta si cercetarea. Deci, invatamantul superior romanesc nu poate ramane in afara slujirii intereselor de politica externa ale Romaniei si, pentru ca suntem la Facultatea de 
Sociologie, va pot spune ca unul din elementele pe care oamenii politici le omit frecvent este cercetarea sociologica, pe care ei o inteleg de cele mai multe ori ca fiind cum arati prin sondaje; este departe de a fi aceasta o realitate. Decizia politica de multe ori trebuie fundamentata si pe cercetare sociologica, care vizeaza chiar societatea pe care ai pretentia ca o slujesti si, din acest punct de vedere, este clar sa va trebui sa strangem colaborarea institutiilor statului, a guvernului in mod deosebit cu sociologii din Romania extrem de importanti. Daca veti urmari actiunile din ultima perioada, probabil ati vazut ca s-au facut niste schimbari majore la Institutul Cultural Roman, iar acest institut are ca obiectiv major refacerea legaturilor culturale ale romanilor de peste granite cu patria mama. Din acest punct de vedere, actiunea este si finantata, si sustinuta politic si, cel putin la nivelul declaratiilor, sustinuta si de presedintele Voronin si de presedintele Iuscenko. Din punctul de vedere al editarii de manuale, imi este destul de greu sa comentez politica interna a unui stat vecin, dar eu sper ca doar aveti o informatie si nu o realitate, macar pentru anul viitor sa nu se mai tipareasca. Poate nu se mai distribuie. Sa vedem. Am spus "poate". Am raspuns. V-am spus ca avem dificultati, o sa incercam sa-l rezolvam, este in atentia noastra pentru ca este in politica noastra sa facem cati mai multi cetateni romani nascuti in Moldova. S-a intamplat la Bucuresti intalnirea, deci am avut intalnirea cu clerul ortodox roman din Moldova, dar la Bucuresti, nu la Chisinau, iar deplasarea mea la Chisinau, cele doua deplasari pe care le-am facut la Chisinau au fost intr-un program atat de strans din punct de vedere politic, incat nu am avut timp decat de o singura intalnire cu societatea civila, cea care sustine romanismul in Republica Moldova. In acelasi timp, ce vreau sa intelegeti foarte bine: nu este obiectivul meu sa avem o politica agresiva in raport cu Moldova. Agresivitatea am vazut la ce a dus, la 7 ani de suspendare, practic, a relatiilor politice. Trebuie construita o relatie buna si de incredere cu Republica Moldova. Mi-ati atras atentia ca totusi acesta poate fi un canal si nu numai PRO TV si alte reviste romanesti. Va multumesc. De limba romana? Nu editat la Bucuresti, editat acolo in limba romana. Si vreo doua, trei reviste, da. Incercam sa fim, fara sa bruscam lucrurile, pentru ca nu avem nici un interes sa ne trezim cu un refuz. Pentru ca 
presedintele Voronin acolo are o politica ce tine de ani buni. Un politician care a castigat de doua ori cu partidul lui alegerile in Republica Moldova este un politician care in primul rand a imprimat populatiei un anumit mod de a gandi si de a vedea lucrurile; ca proba, a fost sustinut in continuare, iar de lucrurile acestea, cand nu se tine cont in relatiile bilaterale, nu faci decat sa pierzi tot. E o realitate, realitatea pe care o da votul, iar aceasta politica a fost votata in Moldova. Din acest motiv, actiunea noastra de refacere a unei relatii stranse cu Moldova este o actiune migaloasa. Cei care au incercat sa bruscheze relatia nu au ajuns decat la ridicare de ziduri pe Prut si nu e interesul nostru. Sunt mult mai calm decat par. Va multumesc mult, domnule rector. Va multumesc dumneavoastra, studentilor, pentru rabdarea de a sta cu un om politic mai bine de o ora si jumatate. Va asigur ca voi reveni cu placere la dumneavoastra. La revedere si succes in sesiune! 

Doamnelor şi domnilor, Statul de drept este una din problemele care, în mod categoric, reprezintă pentru România o problemă de maximă actualitate. Listarea problemelor pe care naţiunea română le are în momentul de faţă nu poate începe cu altceva decât cu statul de drept, ca prioritate majoră. România este o ţară care se află în pace si care are instituţii corespunzătoare sistemului european. Cei 15 ani de tranziţie ne-au adus la stadiul la care aceste instituţii exista. Mai avem o singură problemă esenţială: instituţiile trebuie să funcţioneze. De la scrierea legii, de la punerea instituţiilor în texte de lege, până la funcţionarea lor, aşa cum legea o cere, aşa cum Constituţia o impune, drumul este greu şi anevoios. Acest drum implică în primul rând o reprofesionalizare a tuturor acelora care conduc instituţiile şi care lucrează în ele. Această condiţie de funcţionare a instituţiilor impune crearea unor conştiinţe noi, cel puţin într-o ţară cum este România, care a trecut de la un sistem cu instituţii comuniste la un sistem cu instituţii democratice, specifice statelor capitaliste. Una dintre instituţiile fundamentale ale statului de drept este Justiţia, ca putere independentă în stat. Aici, România are cele mai mari probleme din punct de vedere al funcţionării instituţiei justiţiei ca putere separată în stat. Funcţionarea Justiţiei ca structură, ca putere independentă în stat, este unul din obiectivele majore ale actualei puteri. Ultimele evoluţii din punct de vedere legislative, asumarea răspunderii de către Guvern pe un pachet de legi, care include şi legile Justiţiei, au fost, probabil, ultimul segment al desăvârşirii sistemului juridic ca putere independentă în stat din punct de vedere legislativ. În acelaşi timp însă, pentru mine, ca politician, este foarte clar că, până vom avea o Justiţie cu adevărat performantă, trebuie să investim enorm în pregătirea oamenilor care lucrează în justiţie, în schimbarea, accelerată dacă se poate, a mentalităţii acestora, în crearea acelei mentalităţi care face pe procurori, judecători, si chiar şi pe poliţistii care sunt parte a sistemului justiţiei prin munca lui de anchetatori, independenti, liberi de influenţă politică, uneori făcută direct, alteori aflata doar în conştiinţa şi imaginea lui. Este important sa nu mai gandeasca astfel: "dar ce o să spună şefii dacă pun sub acuzare un om din partidul de guvernământ, ce or să spună dacă anchetez un prieten al preşedintelui, sau dacă acţionez în eradicarea unei bande 
de tip mafiot care ştiu că are legături cu parlamentari din sfera puterii sau chiar din sfera opoziţiei?". Aici este cheia pentru ca Justiţia din România să funcţioneze ca o putere în stat şi să funcţioneze în primul rând având ca stăpân legea şi Constituţia statului român. Este un drum lung de parcurs, şi eu o spun cu toată deschiderea: cine crede că Justiţia română va funcţiona, să spunem, ca cea din Germania, din Franţa, peste noapte, greşeşte. Avem, în primul rând, de parcurs un proces de instruire a oamenilor din Justiţia română, un proces de scoatere a lor din mentalitatea că Justiţia are, totuşi, stăpân. Acest proces este unul dificil. Eu sunt convins că ceea ce ne cer nouă acum structurile europene, pentru a da lumină verde integrării României, este progres, şi nu perfecţiune. Am convingerea că aceasta este abordarea oamenilor politici şi aceasta poate fi în mod rezonabil şi abordarea noastră. Nu putem să ne asumăm responsabilitatea transformării peste noapte a Justiţiei române într-o justiţie performantă, oricâtă libertate are acum Justiţia, ca şi presa. Nu-i mai întreabă nimeni de nimic, trebuie să-şi facă treaba şi atât. Nu mai intervine nici un politician să-i dea indicaţii vreunui judecător, şef de instanţă, sau vreunui procuror. Şi, totuşi, uitaţi-vă la ce se vede public. Am sentimentul ca avem probleme cu încrederea acestor oameni că sunt liberi, respectiv ca lor nu le vine încă să creadă că nimeni din clasa politică nu-i va întreba nimic dacă vor face o arestare 
care nu convine. De asemenea, uitaţi-vă că, pe de altă parte, transpare şi din informaţiile de presă, uneori, lipsa de profesionalism. Avem două probleme în Justiţia românească de a caror rezolvare depinde ca aceasta să devină, într-adevăr, o putere în stat. Este necesar, in primul rand, ca sentimentul că sunt liberi să aplice legea, sentimentul că au un singur stăpân: legea şi Constituţia României, sa fie dat continuu, şi vă pot spune că am făcut tot ceea ce un preşedinte poate să facă in acest sens. Acest sentiment trebuie transferat corpului de magistraţi ai României de fiecare politician, în orice ocazie, în orice împrejurare. Al doilea lucru, care ţine de data aceasta de resurse, dar foarte mult şi de sprijinul pe care ni-l acordă statele membre ale Uniunii Europene este profesionalizarea corpului de magistraţi ai României. Specificul economiei de piaţă a făcut ca ei să se întâlnească acum cu situaţii pe care nu le-au avut niciodată în regimul trecut: spălare de bani (nimeni nu concepea până în 1989 spălarea de bani); traficarea sau evaziunea fiscală (nimeni nu concepea până în 1989 evaziunea fiscală). Avem probleme de pregătire profesională, pentru că fenomenul nu este de multe ori identificat, oricâtă bunăvoinţă are un procuror, un poliţist, un judecător. Din acest punct de vedere, eu afirm că România este la stadiul la care şi-a creat instituţiile, acum urmand să accentuăm ceea ce nu s-a putut face până în 2004. Si ştim toţi care trăim aici că, până în 2004, Justiţia a fost controlată masiv politic. Este obligaţia fundamentală pe care o avem acum să dăm Justiţiei sentimentul şi convingerea că este liberă în a aplica legea. Este unul din obiectivele principale pe care le am, nu numai prin natura funcţiei, dar şi în calitatea mea de preşedinte al CSM, atunci când particip la şedinţele Consiliului Superior al Magistraturii. Este greu să imaginăm o justiţie performantă în lupta anticorupţie fără o profesionalizare extrem de competentă. Adesea, experienţa pe care o primim de la consilieri din ţări ale Uniunii Europene ne surprinde, au abordări pe care Justiţia noastră nu le are pentru că nu şi-au creat reflexul luptei anticorupţie fără nici un fel de menajamente şi nu şi-a creat portofoliul de informaţie, de cunoştinţe, care să-i permită să fie eficientă. Am convingerea că este doar o chestiune de timp până când Justiţia va deveni şi eficientă, pentru că acum există şi cadrul legal în care magistraţii să nu mai poată fi influenţaţi, există şi voinţa politică 
de a face din Justiţie a treia putere în stat, cea care dă cetăţeanului confortul că este în siguranţă, care garantează, dincolo de lupta împotriva corupţiei şi chiar deasupra acestui lucru, libertatea cetăţenilor. Tot ea este cea care garantează progresul societăţii nu numai din punct de vedere social, dar şi economic. Garanţia majoră a evoluţiei pozitive a României, ca şi a altor ţări, de altfel, nu este decât Justiţia independentă, necontrolată politic, profesionalizată. Mergând într-o altă zonă sensibilă, a ceea ce înseamnă stat de drept şi drepturile omului, aş face referire la problema minorităţilor. România a fost considerată un model din acest punct de vedere, începând încă din anul 1996. Modul cum politicienii au rezolvat problema convieţuirii cu minoritatea maghiară a fost considerat de foarte multe instituţii si de foarte mulţi politicieni europeni ca fiind un model de rezolvare a problemei etnice. Din 1996, UDMR este un participant activ chiar la guvernare. Legislaţia care se adresează rezolvării problemei minorităţilor este, de asemenea, o legislaţie care merge până la discriminarea pozitivă. Avem, însă, o altă problemă legată de minorităţi şi trebuie să o recunoaştem. Dacă problema minorităţii maghiare a fost rezolvată în România la nivel politic şi a implicat foarte multă înţelepciune şi voinţă politică, avem problema minorităţii rrome, care, de data aceasta nu mai implică acelaşi efort politic, aceeaşi capacitate de a trece peste elemente de istorie care 
ne puteau învrăjbi sau peste momente dificile din istorie, ci implică doar resursă şi consecvenţă, dublată, desigur, de voinţa politică de a rezolva problema. Este o problemă pe care România o are, şi eu sunt dintre politicienii care susţin că nu o are numai tara noastra ci aproape întreaga Europă. România îşi va face datoria. Chiar noua Lege a minorităţilor creează cadrul legal pentru ca toate minorităţile, nu numai cea maghiară, să îşi valorifice drepturile pe care standardele europene le cer şi le impun. Aici avem insa, faţă de minoritatea maghiară, situaţia deosebită, că trebuie să dublăm voinţa şi resursa materială de stimulare a voinţei minorităţii rrome de a se ridica ea însăşi. Şi aici venim într-o chestiune de educaţie. Dacă problema minorităţii maghiare nu a pus sub semnul întrebării voinţa minorităţii maghiare de a-şi dobândi drepturile specifice minorităţilor, la minoritatea rromă avem o problemă de educaţie, o problemă de trezire, dacă vreţi, a conştiinţei minorităţii rrome că are drepturi pe care şi le poate valorifica. De aceea, procesul ar putea fi mai îndelungat şi mai dificil şi, cu certitudine, mult mai costisitor. Dar afirm fără rezerve că actuala Administraţie a României este hotărâtă să ducă înspre rezolvare pozitivă, cu progresele care se pot înregistra în următorii ani, o politică de ridicare şi valorificare a minorităţii rrome, pentru că aici avem şi problema valorificării acestei minorităţi în favoarea naţiunii române. Nu avem numai de dat, avem şi de primit, punând în valoare o minoritate atât de numeroasă, cum este cea rromă în ţara noastră. Minorităţile, în general, atâta timp cât sunt respectate şi valorificate, ele sunt ca nişte perle la gâtul unei femei frumoase. Înfrumuseţează femeia, pentru că îi dau strălucire. La fel este şi cu naţiunea română. Dacă va şti să-şi valorifice minorităţile, va reuşi să fie mai frumoasă şi mai puternică. Pentru că, indiferent care-i este etnia, cetăţenia română îi dă dreptul să se realizeze aici, să aibă şanse aici, să găsească, mai devreme sau mai târziu, prosperitatea aici, la el acasă. Aş aborda un alt subiect care mie mi se pare de interes pentru acest seminar: Cooperarea regională. România este una dintre ţările importante din regiune. Geopolitic si geostrategic este situată între două zone delicate, dificile. Aş merge chiar până la a le numi zone conflictuale. Avem în est spaţiul extins al Mării Negre şi în sud-vest Balcanii de Vest. România trebuie să îşi asume responsabilitatea să distribuie, 
dacă îmi este permis să o spun, democraţie în zonă. Plecând de la premisa că standardele europene sunt obligatorii şi condiţie fundamentală a soluţionării conflictele regionale, sunt unul dintre politicienii care susţine că tensiunile acumulate în Balcanii de Vest au refulat. Suntem acum într-o perioadă de reconstrucţie a Balcanilor de Vest şi, aşa cum discutam şi cu preşedintele Tadic săptămâna trecută, esenţial pentru soluţionarea problemelor din Balcanii de Vest este o abordare europeană, atât în ceea ce priveşte nivelul de autonomie, cât şi în ceea ce priveşte buna colaborare între ţări vecine. Tensiunile acumulate acolo au generat un război, au generat crime împotriva umanităţii pe considerente etnice. Or, ambiţiile, orgoliile, legarea viitorului în mod fundamental de trecut, sunt abordări care nu duc nicăieri şi nu permit o abordare europeană a soluţionării problemelor etnice în Balcanii de Vest. Pe de altă parte, pentru noi este clar că Balcanii de Vest nu pot rămâne o pată neagră pe harta Europei. Europa unită este un concept în primul rând despre pace. Europa a fost frământată de două conflagraţii gigantice în secolul trecut, a intrat într-un nou secol şi are şi ambiţia şi voinţa politică de a da populaţiei ţărilor de aici o Europă care să nu mai treacă prin ce au trecut cetăţenii europeni în secolul trecut. Or, o Europă unită este garanţia fundamentală că va avea pace în secolul următor. Peste conceptul de a garanta pacea europenilor, pace pentru 500 de milioane 
de locuitori, vine conceptul de piaţă, conceptul de Europă politică şi multe alte concepte. Dar, primul şi cel mai important element al Europei unite este pacea. Or, in Balcanii de Vest, se promoveaza şi acum naţionalismul exacerbat. Nimeni nu spune că nu trebuie promovat patriotismul, toţi avem patriotismul ca parte a fiinţei noastre - dar de la patriotism la naţionalism exacerbat, la împingerea unor grupuri de oameni de o naţionalitate împotriva altora de altă naţionalitate numai din orgolii etnice este un concept depăşit. Conceptul european despre buna convieţuire, care s-a aplicat în România, aşa cum vă spuneam, cu succes, este cel care trebuie aplicat în Balcanii de Vest. Responsabilitatea liderilor politici din Balcanii de Vest, în a scoate extremismul din abordările lor cu privire la reconfigurarea Balcanilor de Vest, este fundamentală şi nu se va putea soluţiona; se amăgesc toţi aceia care cred că, netocind asperităţile care generează confruntare etnică, confruntare confesională, fără netezirea acestor asperităţi, vor avea acces în Europa, vor avea pace garantată. Or, liderii politici ai Balcanilor de Vest trebuie să înţeleagă acest lucru. România este una dintre ţările care promovează în politica sa externă conceptul european în ceea ce priveşte problematica etnică în Balcanii de Vest. Toate discuţiile noastre cu politicieni reprezentând ţări din Balcanii de Vest îndreaptă lucrurile şi cer acest tip de abordare, de tip european ca soluţie de pacificare a Balcanilor de Vest şi de creare a premiselor pentru accesul acestor ţări către Europa unită. Marea Neagră este o altă zonă de mare interes pentru noi, este zona în care s-a produs al doilea val de democratizare după cel al ţărilor din Europa de Est de la sfârşitul anilor `80. În spaţiul ex-sovietic s-a generat, prin voinţa politică a popoarelor din Georgia, din Ucraina, din Moldova chiar, un nou val de democratizare a spaţiului, de data aceasta, ex-sovietic. Aici, însă, spre deosebire de Balcanii de Vest, avem zone de conflict care acumulează tensiuni. Dacă în Balcanii de Vest tensiunile s-au consumat într-un război cu urmările pe care le-a avut, avem perspectiva implicării majore a Uniunii Europene, a ţărilor membre NATO, în soluţionarea problemelor. Spaţiul Mării Negre este un spaţiu în care se acumulează tensiuni. Aici avem Transnistria, aici avem Nagorno Karabakh, aici avem Osetia, aici avem Abhazia, toate conflicte mai mult sau mai puţin îngheţate, dar care ridică continuu tensiunea în zona foarte 
apropiată a frontierei NATO şi a Uniunii Europene. Cele patru zone de conflict îngheţat sunt situate în nordul Mării Negre. Transnistria se afla la distanţă foarte mică de frontiera României. Această zonă este una de insecuritate pentru Europa unită şi pentru NATO. Trebuie ca, prin efort diplomatic, prin mijloace specifice păcii, zona Mării Negre să fie pacificată înainte de a degenera într-o situaţie de tipul Balcanilor de Vest. Implicarea statelor membre NATO, a statelor Uniunii Europene este fundamentală pentru dezamorsarea unor tensiuni care se acumulează zi de zi în spaţiu. Cu certitudine, am contribuit şi noi la accelerarea proceselor de soluţionare a problemei transnistrene. Nu trebuie să ne oprim, până la finalizarea pozitivă, în interiorul standardelor europene, a problemei transnistrene. Nu trebuie să considerăm insa că, o dată rezolvată problema transnistreană ne-am terminat misiunea. Spaţiul Mării Negre este un spaţiu la frontiera Europei unite, la frontiera NATO şi nu ne putem permite luxul neglijenţei. Nu ne putem permite luxul de a spune peste câţiva ani "Cum de nu am observat, cum de nu am acţionat la timp?". Este unul din elementele pe care noi încercăm să le promovăm şi să atragem atenţia celor care pot, alături de noi, să contribuie la dezamorsarea zonelor de tensiune din Marea Neagră, să facem lucrurile înainte de a deveni ireparabile sau ireversibile. Şi acest lucru este important, pentru că zona extinsă a Mării Negre are câteva caracteristici esenţiale. 
În primul rând, este o zonă de intersecţie a Orientului Mijlociu cu spaţiul ex-sovietic si cu Federaţia Rusă pe de-o parte şi cu Uniunea Europeană şi NATO, pe de altă parte. Marea Neagră este un nod unde se întâlnesc toate aceste patru zone atât de diferite şi, în acelaşi timp, atât de importante, fiecare în parte. Marea Neagră şi zona extinsă a Mării Negre reprezinta podul peste care se face traficul de droguri, avand ca destinaţie finală state ale Uniunii Europene, este podul peste care se face traficul ilegal de persoane către statele puternice ale Uniunii Europene şi podul peste care se face traficul ilegal de armament, cu destinaţie finală Balcanii de Vest, Afganistan, Irak, Africa şi multe alte zone. România se află între aceşti doi poli: unul în curs de liniştire, Balcanii de Vest, şi unul care este tot mai agitat, iar acesta este spaţiul extins al Mării Negre. Este zona în care statele din regiune se pot implica şi, sprijinite puternic de Uniunea Europeană, de state membre NATO, putem preveni în Marea Neagră şi ceea ce se întâmplă zilnic, aceste tipuri de trafic pe care vi le-am descris, şi viitoare conflicte. De asemenea, să nu uităm ca spaţiul extins al Mării Negre furnizează 50 la sută din energia pe care o consumă Uniunea Europeană cu perspectiva de a se ajunge în următorii 10 ani până la 70 la sută din resursele energetice necesare UE. Iată de ce, regional, România consideră nu numai că are o misiune, are obligaţia să acţioneze în politica ei externă să influenţeze regiunea. Se află între cele două regiuni, şi această influenţă nu este pentru ca România să-şi dobândească vreo statură de lider în regiune, ci este în primul rând ca o obligaţie a apartenenţei noastre la Uniunea Europeană şi la NATO. Este o contribuţie pe care avem obligaţia să ne-o aducem în interiorul structurilor din care facem parte. Ar fi multe de spus despre cooperarea regională. Mi-aş permite să mă opresc aici; nu vreau să monopolizez seminarul. Vă mulţumesc mult. 

Nu, nici nu mi-a trecut prin cap. Năzdrăvănel. Nu ştiu dacă aţi văzut filmul „Tunurile din Navarone”. Este un film de război în care era construit un tun gigantic, cu care nemţii loveau navele americane şi britanice, undeva prin Arhipelagul Grecesc. Am văzut filmul cu fratele meu, seara, la televizor şi a doua zi am făcut şi noi „un tun”. Am tăiat o ţeavă de plumb de la chiuvetă, am îndoit-o la un capăt şi am umplut-o cu gămălii de la chibrituri. Am îndesat acolo vreo 50 de cutii, apoi am tăiat cu un bomfaier o fantă în ţeavă, am luat rezistenţa de la un reşou, am băgat-o prin fantă şi am legat-o cu un cablu electric pe care l-am pus în priză. Toată chestiunea asta se întâmpla la etajul patru al unui bloc din Bacău. Locuiam în zona gării şi vis-a-vis de noi era Comisariatul Militar. Bineînţeles că peste gămăliile de chibrituri am tăiat plumb mărunt şi, când am băgat-o în priză, rezistenţa de la reşou a făcut explozie, „tunul” a pornit ca o torpilă, a spart geamul de la Comisariatul Militar şi s-a oprit în biroul ofiţerilor. Norocul nostru a fost că toată aventura se întâmpla într-o zi de duminică şi nu era nimeni în birou. Tata era militar, iar a doua zi a fost un mare scandal. Nu ştiu dacă vă puteţi imagina ce a fost! Au fost şi altele! Ne jucam cu carbit şi făceam tot felul de trăsnăi, dar aceasta a fost inspirată dintr-un film. Fizica mi-a plăcut foarte mult şi îmi aduc foarte bine aminte de profesoara de fizică, doamna Văideanu, de la Liceul „Lucreţiu Pătrăşcanu” din Bacău. Cred că este unul dintre profesorii la care ţin şi acum foarte mult. Am învăţat cu plăcere fizica şi asta m-a ajutat mult în viaţă. Sincer, nu. Consider că trebuie să ai vocaţie pentru a fi profesor, mai mult decât pentru oricare altă meserie. Vocaţia mea a fost alta: pentru o activitate mai dinamică. Şi eu sunt rezultatul muncii profesorilor care au ştiut, cu răbdare, să mă modeleze în această direcţie. Să-ţi atingi ţinta întotdeauna. Nu am avut o deviză anume, dar am avut un mod de viaţă prin care am urmărit să-mi ating obiectivele pe care eu însumi mi le-am stabilit. Extraordinar de bine mă înţeleg cu ele. Probabil pentru că ne vedem destul de rar. În prima parte a activităţii mele, după ce am terminat institutul, am fost 12 ani pe mare şi nu am avut prea mult timp pentru ele, dar poate asta a şi făcut să ne iubim foarte mult. Văzându-ne rar, nu aveam timp de conflicte când erau mici, iar după ce au crescut, tot timpul a fost cel care nu ne-a lăsat să avem dispute în momentele în 
care ne întâlneam. Aceste întâlniri sunt foarte plăcute şi nu există loc de reproş. Ce-i drept, ele au fost educate de soţia mea să ţină foarte mult la mine şi de aici, probabil, şi lipsa conflictelor. Nu am avut când să fiu sever. Am fost un tată care şi-a iubit tot timpul copiii. Orice moment petrecut cu copiii a fost plăcut. Severitatea nu avea loc în relaţia mea cu fetele, ca de altfel nici în relaţia mea cu soţia. Avem o căsnicie construită, de-a lungul a 30 de ani, pe o atmosferă de înţelegere reciprocă. Depinde. Când erau mici - ca de la tată la copil, iar acum suntem adevăraţi parteneri, pentru că una dintre fiicele mele este avocat şi este căsătorită, iar cealaltă este economist, nu este căsatorită, dar este pe picioarele ei. Deci suntem nişte parteneri. Au fost evoluţii. Dacă îmi aduc aminte ultimii ani ai activităţii mele pe mare, vă pot spune că ajunsesem la vârful carierei în meseria mea. Comandam cea mai mare navă care putea să treacă prin Strâmtorile Bosfor şi Dardanele şi să acosteze în portul Constanţa, era nava-amiral a României. Eram destul de tânăr în vremea aceea, şi practic în profesia mea făcusem tot. Am avut şansa să mă realizez profesional de tânăr. Întotdeauna în meserie dacă rămâi foarte mult într-un loc rişti să intervină rutina, iar eu sunt un om care trebuie să trăiască tot timpul trepidant. După ce am comandat patru ani nava-amiral nu mai aveam ce să fac în meseria mea, atinsesem vârful de carieră şi o schimbare nu mi-a făcut rău. Da, s-a schimbat 
în rău. Sunt mult mai puţin liber decât înainte. Eu sunt un om care ţine foarte mult la libertatea lui, la dreptul lui de a face ce crede că este bine, la dreptul lui de a nu fi încadrat în tipare rigide, iar eu fac şi lucruri care nu sunt în standardul funcţiei de preşedinte, ceea ce deranjează pe foarte mulţi. Vă pot spune că, de regulă, când termin primirile, mă îmbrac în ţinută sport şi mai plec în oraş. Mă găsiţi într-un restaurant, într-o grădină de vară, prin Cişmigiu, umblând cu Skoda fără escortă, fără nimic, ceea ce mie îmi face multă plăcerec, căci simt că încă mai sunt liber, dar instituţiile statului care răspund de siguranţa mea intră în degringoladă. Cel mai important lucru pentru mine este ca mandatul meu să însemne mai bine pentru români. Cel mai dificil este exact acest lucru, pentru că este greu să schimbi foarte repede societatea, este foarte greu să o cureţi de un sistem care încă mai are reminiscenţe şi este vorba de apucăturile din vremea sistemului dinainte de 1989 pe care aţi avut şansa să nu-l apucaţi. Mai ales este foarte greu să dai fiecăruia ceea ce crede sau ceea ce i se cuvine. De exemplu, fiecare român are dreptul la un trai decent, e un drept constituţional. Este însă foarte greu să creezi condiţii ca fiecare român să aibă un trai decent, când economia nu generează resurse suficiente. Dar să sperăm că până la sfârşitul mandatului o să-mi îndeplinesc acest obiectiv care este şi extrem de greu de atins, dar în acelaşi timp este obligatoriu pentru naţiunea română. Românii au nevoie să ajungă toţi la un trai decent. Sigur, cei care nu vor să muncească nu au cum să ajungă la el. Şansa de a ajunge la un trai decent trebuie dată oricărui român. Nu, pentru că eu însumi sunt greu de aşezat în modele. Nu am un model. Probabil, exact pentru nonconformismul meu şi pentru faptul că am un mod de a fi extrem de sincer care, de altfel, şi deranjează pe foarte mulţi, fie că sunt politicieni, ziarişti sau oameni obişnuiţi. Nu acceptăm întotdeauna să ni se spună în faţă realităţile. Vrem să ni se spună că suntem frumoşi şi atunci când suntem urâţi, vrem să ni se spună că suntem curaţi şi atunci când nu ne-am spălat, vrem să ni se spună numai lucruri frumoase, or eu cred că cel mai bine este să ne spunem în faţă ce avem de spus, fără să am pretenţia că ceea ce spun eu este adevărul absolut; s-ar putea să am o părere greşită, dar de ce să nu mi-o spun?! Cei care au alte păreri să şi le spună cu curaj! S-a împământenit ideea că preşedintele spune 
numai lucruri complicate, lucruri pe care nu le înţeleg toţi, pentru că este atât de deştept încât nu poate fi înţeles. Nu, preşedintele este un om simplu care spune ce gândeşte. Poate că nu gândeşte întotdeauna foarte bine, poate uneori are păreri greşite despre ceva. Este un mod de viaţă care mă face să mă simt liber, pentru că dacă nu spui ce gândeşti ai o mare problemă, trebuie să-ţi aduci aminte ce ai spus. Dacă spui tot timpul ce gândeşti, nu ai nici o problemă. Sinceritatea simplifică viaţa. Intrăm în Uniunea Europeană, devenim la fel de europeni ca şi nemţii, francezii. Românii se vor duce acolo unde vor fi mai bine plătiţi şi acolo unde le va fi mai bine. Singurul lucru pe care poţi să-l faci pentru ca toţi tinerii să rămână aici este ca, la tine în ţară, să se trăiască cel mai bine. Este posibil? Răspunsul este nu. Sunt ţări care sunt cu mult înaintea noastră şi nu ai dreptul să opreşti un tânăr, să-i spui „Nu pleca, rămâi aici, că îţi dăm noi un salariu de trei milioane de lei”, când afară, cu ce ştie, cu ce poate să facă, poate să câştige o mie de dolari într-o lună şi nu trei milioane de lei. Eu cred că tinerii, românii în general, trebuie să-şi dobândească dreptul de a circula liber în Europa, de a lucra acolo unde câştigă mai bine şi de a veni la ei acasă în concedii, atunci când au strâns suficienţi bani. Pe de altă parte, există nişte politici, pe care noi le stimulăm. Acestea sunt politicile de investiţii străine. Observaţi că de patru-cinci ani, de când investiţiile 
străine au început să vină tot mai mult în România, parcă mai mulţi tineri rămân aici, pentru că investiţia străină înseamnă şi salariu mult mai bun. Au apărut multe bănci unde tinerii sunt bine plătiţi, au apărut companiile multinaţionale unde la fel tinerii sunt bine plătiţi. Deci, pe de o parte, avem soluţia stimulării investiţiilor, pe de altă parte libera circulaţie a forţei de muncă ce va face ca tinerii să opteze să lucreze în ţara unde sunt mai bine plătiţi. Din acest punct de vedere suntem într-o economie de piaţă care să lase libertate fiecăruia să lucreze acolo unde-i este mai bine. Este o problemă care ţine de guvern şi nu de preşedinte, dar sunt de acord că tinerii care obţin performanţă trebuie stimulaţi. Nu. Eu sunt departe de a fi un politician care spune: „Hai să ne sacrificăm noi azi ca să le fie copiilor noştri mai bine”. Sunt convins că în primul rând cei de vârsta mea au dreptul să trăiască mai bine, că nu trebuie să mai avem generaţii sacrificate. Cred că deja am început să intrăm în zona în care nu mai putem vorbi de sacrificarea unor generaţii. În mod cert, voi o să trăiţi foarte bine, dar mi-aş dori ca şi generaţia mea, şi nu numai, să trăiască bine. Trebuie să ne scoatem din vocabular termenul „generaţii de sacrificiu”, pentru că ele chiar nu mai există. În primul rând, cred că trebuie să aibă mentalitatea de învingător. Eu am reuşit în viaţă, pentru că am fost un om care a crezut în şansa lui şi astfel mi-am atins toate obiectivele. Ştiu foarte mulţi oameni care şi-au luat soarta în mâini şi au reuşit pentru că nu s-au lăsat copleşiţi de mentalitatea mioritică care este foarte bine exprimată prin expresia „capul plecat, sabia nu-l taie”. Românul nu mai are de ce să stea cu capul plecat, tinerii nu au de ce să stea cu capul plecat, ei trebuie să aibă încredere în şansa lor şi încrederea să şi-o dubleze cu câteva lucruri: să ştie bine cel puţin o limbă străină, să lucreze bine pe calculator, să-şi stabilească încă din anii adolescenţei ce pot să facă pentru a se pregăti preponderent pe domeniul pe care vor să-şi dezvolte viaţa mai târziu. Acestea ar fi cheile succesului. Esenţial este să vrei să reuşeşti în viaţă, pentru că în ziua de astăzi nimeni nu-ţi mai asigură reuşita. Societatea de astăzi îţi dă doar şansa, iar reuşita ţi-o asiguri tu. Asta nu înseamnă că trebuie să fii un om obsedat de reuşita în viaţă. Trebuie să te distrezi, să ai prieteni, trebuie să trăieşti într-o atmosferă plăcută, dar când lucrezi trebuie să lucrezi serios, 
determinat şi hotărât să-ţi atingi scopul tău. Sunt multe. Voi mai învăţaţi despre păpădie? Dar despre salată? Eu cred că reforma curriculară este esenţa sistemului educaţional românesc. Va trebui să avem curajul să o facem. Când eram ministrul transporturilor s-a făcut o reformă a învăţământului prin care, spre exemplu, toate liceele care dădeau o calificare elevilor au fost desfiinţate. Erau liceele auto, liceele căilor ferate şi rezultatul a fost unul catastrofal. În momentul de faţă, calea ferată ia absolvenţi de liceu şi îi ţine doi ani ca să le arate o locomotivă. Când terminau acele licee de specialitate, elevii erau apţi de a fi încadraţi la Căile Ferate Române. De aceea, este nevoie de o reformă curriculară, prin care să se selecteze foarte bine ce învăţăm. Acest tip de discuţie l-am avut şi cu actualul ministru al educaţiei. Sigur că este foarte important să ştii şi despre păpădie şi despre salată, să ştii geografia fizică a lumii, să ştii ce-i în subsolul Argentinei sau al Canadei. Aceste lucruri sunt importante pentru cultura generală, nu pentru şansa în viaţă. Şansa în viaţă se materializează dacă ai o calificare. La noi s-a ajuns la stadiul la care credem că ai o calificare numai dacă termini o facultate. Nu toţi vor reuşi să facă facultăţi şi nici un stat nu poate asigura condiţii pentru ca toţi să facă facultatea, dar avem atâta nevoie, de exemplu, de funcţionari publici în administraţia centrală şi locală, iar voi continuaţi să învăţaţi despre păpădie 
şi nimic despre ce trebuie să facă un funcţionar public. Este atâta nevoie de funcţionari de bănci care trebuie să facă operaţiuni şi care nu trebuie să fie absolvenţi de ASE. Nu avem licee care să pregătească suficienţi funcţionari cu studii medii care să lucreze într-o bancă. Deci adaptarea sistemului de educaţie la realităţile economiei este vitală pentru ca generaţiile noi să aibă şansa de a-şi găsi de lucru. Din motive politice, toate guvernele au pus profesorul în centrul sistemului de educaţie. Cred că a venit timpul să punem elevul în centrul sistemului de educaţie. Aşa cum îi cerem minerului să se recalifice, îi cerem şi profesorului al cărui obiect nu mai este de actualitate. Profesorii cu experienţă, calificaţi, buni pedagogi, se pot perfecţiona un an, învăţând să predea cu ajutorul calculatorului. Altfel vom asigura tot timpul ore pentru tot corpul profesoral şi vom sacrifica generaţie după generaţie, nedându-le tinerilor pregătirea necesară pentru o meserie care să le ofere şansa să fie utili, astfel încât munca lor să fie căutată şi prin ceea ce au învăţat să facă în şcoală, prin calificarea obţinută, să-şi asigure un trai decent. Cred că şcoala voastră intră, în acestă vară, în acest program de modernizare, alături de alte o sută de unităţi de învăţământ. Este un program foarte scump, 150 de milioane de EURO. Veţi avea o şcoală dotată cu tot ce-i trebuie, inclusiv din punct de vedere al securizării elevilor, cu incinte păzite. Da. Am simţul umorului şi râd şi eu. Nu mă deranjează. Dacă v-aş spune clasicul ascultaţi-vă părinţii, ascultaţi-vă profesorii sunt convins că nu v-ar satisface. Alegeţi-vă câteva obiecte la care să învăţaţi, iar la celelalte luaţi o notă în aşa fel încît să nu rămâneţi corigenţi, să vă stricaţi vara. Canalizaţi-vă pe ce vă place, pe ce credeţi că vreţi să faceţi în viaţă! Nu vă lăsaţi păcăliţi ca după şase ore de şcoală să veniţi acasă, patru ore să vă faceţi temele, ca apoi să vă întrebaţi unde v-a trecut copilăria. Rămâneţi copii! Spuneţi-le voi că nu este cea mai importantă. În orice caz, nu o să puteţi să fiţi „de zece” peste tot, aşa că hotărâţi-vă să fiţi „de nouă şi zece” la două, trei obiecte şi la restul vedeţi voi ce faceţi. Vă mulţumesc mult, vă doresc succes şi transmiteţi colegilor voştri salutările mele şi toată dragostea mea pentru ei. 

Serviciile romanesti au legatura cu salvarea ziaristilor romani. Sunt servicii care servesc statul roman. N-as vrea sa dezvoltam subiectul. Nu numai. Voi face public punctul meu de vedere. Acolo unde sunt de competenta mea, voi anunta eventuale masuri, unde acest lucru se impune, sau voi anunta continuitate, daca este cazul. Categoric da - si o sustin - a fost un succes al serviciilor secrete, in primul rand, al comunitatii musulmane, in al doilea rand. S-a demonstrat astfel ca se poate crea o atmosfera corespunzatoare, de cooperare si de rezolvare a unei probleme dificile pentru Romania. Ceea ce nu inseamna ca serviciile secrete romanesti sunt perfecte. De altfel, nici un serviciu secret din lume nu este perfect si, tot timpul, asupra serviciilor secrete, indiferent unde ar fi, planeaza suspiciuni. Sunt departe de a fi spus ca a fost foarte bun Timofte, Fulga, Ardelean, Medar sau stiu eu ce alt sef de serviciu. Eu vorbesc aici de oamenii din servicii care s-au devotat unei actiuni. Cu certitudine, putini dintre cei care au reusit aceasta actiune au grad de ofiter superior. De altfel, operatiunea a fost condusa in teritoriu de un general caruia i-au fost subordonate toate fortele. Pe mine m-a bucurat ca niste institutii ale statului au iesit sa raspunda intr-o situatie dificila comandamentelor de interes national. Iar pentru Romania era foarte important sa probeze ca are capacitate sa-si apere cetatenii in conditii dificile. Nu are nici o legatura una cu alta. Obiectivul meu major in privinta serviciilor secrete este continuarea reformarii lor si totala depolitizare. Ele trebuie sa ramana cu un singur obiectiv: servirea interesului national in baza obiectivelor si a strategiei aprobate de CSAT. ÎntreNu renunt la ideea de a face unele schimbari. Ele se impun, pentru ca in aceasta criza nu am vazut numai lucrurile perfecte, nu am vazut numai succesul, am vazut si zone de functionalitate care pot fi corectate. Pentru unii, cea mai mare greseala este ca Romania si-a permis sa inregistreze un succes. Sunt cei obisnuiti sa promoveze ideea ca Romania este bolnava, ca poporul roman trebuie sa stie ca are un stat slab, ca poporul roman trebuie descurajat sa nazuiasca, sa fie mandru, si ca trebuie tinut sub "zicerile" si propaganda dezastrului pe care o promoveaza fara contenire. Ce s-a reusit a fost sa se demonstreze ca Romania are capacitate sa reactioneze corect si ca, in raport cu ce poate, are pretentiile prea mici, uneori chiar si in relatii internationale. S-a 
obisnuit sa fie umila. Or, Romania nu are nici un motiv sa fie umila, Romania este o tara care sta pe picioarele ei, este puternica si trebuie tratata ca atare. Dar cheia acestei abordari este daca insusi poporul roman este constient de acest lucru. Aici este o batalie teribila a unor structuri care nu au nici un interes ca romanul sa fie mandru. Si interese sa nu fie romanul mandru au structurile de tip mafiot in primul rand, care, pe de o parte, detin un important control economic, iar pe de alta parte, detin forta de a influenta populatia. Deci, discutam de acel complex economico-mafiot, in care sunt implicati oameni de afaceri si oameni politici care au avut grija sa-si creeze cele mai importante instrumente de protejare a intereselor lor prin achizitionarea si controlul unor importante grupuri mass-media. De altfel, aceasta practica este de natura sa sufoce presa sanatoasa, presa dedicata misiunii ei, adica acea presa pe care oamenii politici au obligatia sa o ia in seama. In acest moment avem clar un sistem economic partial mafiotizat, care are control pe importante mijloace mass-media si influenteaza populatia, dar si institutii, ce prin declansarea unor campanii destinate sa le sustina interesele, fie ca acestea sunt de natura politica sau economica. Am vazut cu ocazia acestui incident cu cei trei ziaristi nesabuiti ca exact mania acestor grupuri era indreptata impotriva structurilor statului. Aduceti-va aminte ca pentru salvarea ziaristilor sau ca este un joc politic 
indreptat impotriva PSD. Aceasta a fost "muzica" de fond 55 de zile. Daca a aparut succesul, aceleasi grupuri care trebuie sa denigreze continuu si sa-l faca pe roman sa creada ca suntem niste nenorociti, noi, toti romanii, niste neputinciosi, incearca sa acrediteze ideea unei inscenari a unui lucru in care institutiile statului, pana la presedinte, au fost implicate ca sa faca - ce sa faca? - imagine. Aduceti-va aminte de un alt caz. De momentul in care domnul Patriciu era chemat la Parchet. M-am trezit cu doua televiziuni care atacau presedintele, desi nu aveam nici un amestec in decizia Parchetului. Mai mult decat atat, se insinua ca presedintele a facut o declaratie de razboi politic PNL-ului in momentul in care a "ordonat" arestarea domnului Patriciu. In realitate, urmarind cele doua televiziuni, am constatat ca erau televiziuni ale caror proprietari au actiuni la Rompetrol. S-a gasit si un analist politic care sa afirme constant ca Basescu a provocat arestarea lui Patriciu. Pana aici merg aceste structuri de dezinformare.Puternici oameni de afaceri au recrutat oameni din fosta Securitate Este exclus asa ceva. Sunt doar scenarii, iar altii profita de suspiciunea aceasta care este parca parte a vietii noastre. Ce va pot spune cu certitudine este ca mare parte din fostii ofiteri ai fostei Securitati se afla acum implicati in viata economica a tarii. Am foarte multe date despre puternici oameni de afaceri care au recrutat oameni din serviciile de informatii si ii tin la loc de cinste. Mai mult decat atat, isi construiesc propriul sistem de informatii si de intoxicare a populatiei, utilizand experienta celor scoliti inainte. Este un adevar care trebuie spus, pentru ca, daca nu-i spus si e tinut sub pres, pana la urma, mediatic, aceste structuri vor reusi. In momentul in care eu am inceput sa dau incredere institutiilor sa-si faca treaba, institutiile au inceput sa lucreze, fie ca aici ma refer la politie, ANAF, Parchete. Reactia, insa, vine dintr-o parte a Justitiei care spune nu. Am aprobat, ieri, decretul de gratiere pentru un copil care, la 17 ani, a furat 250 de mii de lei impreuna cu alti trei copii. S-au dus si i-au cheltuit intr-un bar. Efectul a fost ca la implinirea varstei majoratului a fost condamnat la doi ani cu executare. Faceti comparatie cu cei care fraudeaza statul cu sute de milioane de dolari... Celebrii oameni implicati in ilegalitati in perioada postdecembrista sunt gasiti de instante ca fiind nevinovati sau fara probe serioase la dosar. 
Eu sunt adeptul ideii ca ancheta trebuie desfasurata in libertate, atata timp cat cel vizat de institutiile statului nu poate influenta desfasurarea, in continuare, a anchetei. In acelasi timp, este clar ca numai justitia - procurori si judecatori - este cea care poate aprecia daca un inculpat lasat in libertate poate parasi tara, poate influenta martorii, poate sterge urma unor sume de bani care au fost spalati, poate modifica sau ascunde documente incriminatoare, poate face trafic de influenta. Am deja date cu privire la sume de bani spalate afara - si au fost identificate bancile -, am date cu privire la transferul de bani din Romania facut de nume extrem de interesante. Din cate stiu, s-au declansat deja procedurile pentru comisii rogatorii. Se vor face in tacere, dar se vor face. Va pot spune o poveste putin mai lunga. In prima zi, pe 29, cand au fost interceptate cele doua convorbiri telefonice, ele au aparut cu numere romanesti. A fost un serviciu care a sustinut ca Omar Hayssam a fost sunat din tara si anuntat de rapire, si un alt serviciu care a avut semne de intrebare. In 48 de ore descoperea in Pipera un loc din care era posibil acest transfer: suna din Irak sa apara pe numar romanesc utilizandu-se cartele romanesti. N-as zice pirat. Ei erau autorizati sa fie provider de internet. Era o operatiune de piratare a sistemelor nationale de telefonie mobila, care se poate aplica si pentru telefonia fixa. Aici am gresit eu, incercand sa expediez lucrurile, sa nu intru 
in detalii. Nu, nu stiau. I-au informat serviciile de informatii. Greu de spus de ce nu a facut nimeni nimic. In decursul timpului, serviciile au transmis 88 de note informative despre Omar Hayssam. Prima nota a fost trimisa in 15 februarie 1995 domnilor Ion Iliescu, Nicolae Vacaroiu, Oliviu Gherman, Adrian Nastase, Mircea Cosea, Vasile Vacaru, Doru Ioan Taracila, Vasile Ionel, Ioan Talpes, Cristian Ionescu. Ultima nota am primit-o in februarie 2005, dupa ce toti inaltii demnitari ai statului, indiferent de guvernare, au primit informari similare de zece ani incoace. Poate exista o singura explicatie: acea structura de tip mafiot, in care interesele oamenilor politici se amesteca cu interesele oamenilor de afaceri. Si rezultatele sunt bani negri, evaziune fiscala, politicieni corupti si, nu in ultimul rand, o presa foarte buna. Aduceti-va aminte ca Omar Hayssam a mai "salvat" niste marinari si a venit ca erou national, acum vreo doi ani. A mai fost o data erou si tiparul era facut. Probabil ca eroismul a fost pasaportul de urcare si de intrare in toate birourile oficialitatilor romane ale vremii. Pana la varful sistemului politic. Si, aduceti-va aminte ca dumneavoastra, presa, ati contestat multe din actele normative care vi se parea ca rezolva problemele unor grupuri economice de tip mafiot. inca din anii trecuti ati facut-o. De multe ori, si guvernul, cel putin in perioada 2000-2004 - dar nu este perioada exclusiva -, nu a lucrat pentru 22 de milioane, ci a emis acte normative pentru grupuri de tip mafiot, in numele, de multe ori, al oamenilor, spunand "prin aceste acte mentinem 1.000 de locuri de munca" sau mai stiu eu ce mentineau. in realitate, salvau zeci, sute de milioane de euro pentru sistemul economic afectat de practici de tip mafiot. Din acest punct de vedere, este greu de spus care a fost cel mai bun pentru tara, pentru ca exista si cealalta realitate. Romania a progresat sub aceste guverne care, insa, au avut o viata dubla: una pentru popor, si alta pentru ele insele si pentru sistemul mafiot din Romania. Perioada in care coruptia a ajuns sa domine decizia politica a guvernului, decizia legislativa, este categoric perioada 2000-2004. Da. Ba da, categoric, eu nu ma derobez si nu spun "Traian Basescu a venit acum in lumea politica pe un cal alb...". Si eu am fost parte a acestei clase politice. Categoric da, am fost in guvern, ce-i drept, la Transporturi. Poate, candva, se vor face publice stenogramele din guvernarea 1996-2000, cand am avut cateva 
iesiri in plina sedinta de guvern, spunand: "A ajuns mafia pe masa guvernului, la propunerile unor colegi". Daca se vor deschide vreodata si se vor face publice, veti vedea ca astfel de interventii exista. Sigur, nu aveam certitudinea, era un punct de vedere, dar exprimat in sedinta de guvern. In primul rand v-as face precizarea ca eu sunt coleg cu politicienii din Alianta D.A. Nu am nici o retinere in a stimula institutiile statului sa aplice legea, indiferent care este numele celor implicati in acte ilegale. PNL nu doreste alegeri anticipate Nu stiu! Pentru mine PNL-ul este un partid aliat, dar cred ca au gresit si le-am spus-o imediat. Am spus-o domnului prim-ministru Calin Popescu Tariceanu, ca a fost gresit ca politicienii PNL au iesit in apararea unui coleg ce se afla in fata justitiei. Am blamat 4 ani faptul ca Nastase s-a dus cu Bivolaru la Procuratura. Pentru ce trebuia ca si Alianta sa se dea in stamba? Sa arate ca au aceeasi apreciere pentru exact aceeasi institutie. Tot la Parchetul General au fost si cu Bivolaru. Deci, cred ca politic a fost gresit! PNL nu doreste alegeri anticipate si, in conditiile acestea, sunt imposibil de organizat. Eu stiu ca am facut un lucru la care ne angajasem, si anume reducerea fiscalitatii pe venit. Este clar ca veniturile sunt mai mari. Obiectivul guvernarii este cresterea nivelului de trai al populatiei, intr-un timp de patru ani, cat dureaza mandatul, o legislatura. Primii pasi s-au facut: cresteri de venituri. Niciodata nu o sa 
se poata face dintr-o data tot, dar este clar ca pasii au inceput sa se faca, respectarea angajamentelor din campanie. Este incorecta racolarea de parlamentari Este exact ceea ce noi blamam inainte de alegeri. Astazi venim sa ridicam la rang de virtute. Este incorect. Solutia politica corecta in astfel de situatii pentru o majoritate suficienta este sa te intorci la popor. Sigur, in functie de ce credem fiecare despre politica, adoptam o solutie. O solutie constitutionala si legala in fata unei solutii imorale politic: racolari. Este si asta o abordare. Dar, in politica, toate imoralitatile majore se platesc. Voi avea o detasare de aceasta guvernare, daca aceasta guvernare se va indeparta de ceea ce a spus ca va face in campanie. Eu sunt solidar cu guvernul atata timp cat nu se abate de la ceea ce e de facut. A fi solidar nu inseamna sa nu critici. Cand am criticat guvernul, spunand ca a fost ineficient la inundatii, aduceti-va aminte ce interpretare s-a dat constatarii mele pe care, altfel, culmea, o facuse si presa: "Basescu demoleaza guvernul". Nu, eu sunt presedinte si reprezint, inainte de a reprezenta Alianta, cele 22 de milioane de romani in raport inclusiv cu guvernul. Sa te desprinzi de partidul caruia i-ai fost atasat este foarte greu. Nu poti sa o faci, si ar fi o ipocrizie sa spui ca reusesti. Dar nu conduc PD, si nici nu o voi face. Sunt unele personaje care vor sa para a fi foarte implicate cumva. Un personaj se numeste Dorin Iacob, care pe toate drumurile spune ca este consilierul presedintelui, ceea ce nu este adevarat. La fel se comporta si domnul Anghelescu, ce incearca sa-si creeze un sistem de protectie afirmand in toate anturajele prin care circula ca impreuna cu presedintele stabileste schimbari din functii, puneri sub urmarire penala etc. Si ca ei mai sunt destui. Mai devreme sau mai tarziu isi vor primi factura minciunii. In ceea ce-l priveste pe domnul Talpes, dansul a venit si si-a oferit experienta si capacitatea pentru a fi puse la dispozitia presedintelui in eventuale misiuni si raspunsul meu a fost ca ii multumesc, deocamdata nu am nevoie. Iar raspunsul se mentine. Oamenii trebuie sa aiba chiar certitudinea ca vom intra la 1 ianuarie 2007 in Uniunea Europeana. Sigur, daca guvernul va avea capacitatea sa indeplineasca toate obligatiile. Si, pana acum, trebuie sa recunoastem ca, in afara de Justitie, cu care suntem la pamant, in toate celelalte domenii s-au facut progrese. Domeniul in care stam extrem de prost din punct de vedere 
al aprecierilor Comisiei Europene ramane Justitia. Da. Din cauza Justitiei, si eu va asigur ca ne sunt numarate zilele, pentru ca, in realitate, momentul in care se hotaraste intrarea, in 2007 sau 2008, este raportul de tara de la sfarsitul lunii octombrie 2005. La ce se intampla in Justitia noastra acum, aproape ca as spune ca este un refuz de a face ceva pentru ca Romania sa-si materializeze sansa de intrare in Uniunea Europeana. Este o noua dovada de aplicare a democratiei cu jumatati de masura. Pana la urma, daca in raportul celor doua institutii publice, Radio si Televiziune, s-au constatat nereguli de ordin financiar, acestea sunt de competenta unor organisme ale statului. Intrerupem din nou mandatul celor doua consilii de administratie inainte de a se termina legal. Ar fi trebuit sa facem aceste schimbari la anul, in mai, atunci cand le expira mandatul. Nu cream decat premisele ca, dupa alegerile din 2008, daca se va schimba puterea, iarasi sa avem abuzuri prin asezarea consiliilor de administratie pe criterii clientelare. Aparent, s-a gasit forma legala, dar este clar ca perpetuam acel sistem, "cand venim noi, ne aducem oamenii nostri". Moral, este un abuz. Si ea pe mine. O presa buna este o presa care te critica fara sa te jigneasca. Pe mine nu critica ma deranjeaza la presa. Multi oameni din jurul meu va pot spune ca iau in seama semnalele din presa. Orice sesizare devine insa zero si se dezbraca de continut atunci cand incepe prin a ma jigni. Sunt convins ca acei 
ziaristi care au lansat ideea ca seful statului a stiut si a facut o inscenare cu ziaristii, ca sa-si ia gloria, ar fi facut-o daca ar fi fost in locul meu. Asta e moralitatea lor si incearca sa dea moralitatii mele masura moralitatii lor, lucru pe care nu-l accept. A avea atitudini critici e una, a avea atitudini jignitoare e alta. Aduceti-va aminte ca la inceputul mandatului am spus foarte clar: "Nu voi fi un presedinte care nu va reactiona". Voi reactiona. Pana la urma, nici nu pun presa sub obroc, nici n-am inventat mecanisme de a o pune sub control, nici nu am momit presa cu bani sau favoruri. Dimpotriva, pentru a avea o relatie extrem de curata, nu accept nici macar sa iau presa in avion, indiferent unde m-as duce. Eu pot sa iau semnalele critice din articolul unui ziarist, sa tin cont de ele, pentru ca sunt departe de a fi desteptul lumii. Tin cont, pentru ca plec de la premisa ca si ziaristul este un receptor de semnale dinspre populatie. Dar nu ne intalnim sa stabilim cum conducem tara. Asta e altceva. 

Sincer nu cred. Construcţia europeană nu se poate clătina pentru un motiv simplu. Europa nu mai are altă soluţie. O soluţie mai bună decât Uniunea Europeană nu există. Subiect în discuţie este, însă, dacă Uniunea Europeană va fi doar o piaţă comună sau dacă Uniunea Europeană va acţiona şi politic unitar. Ori aici este evident că ţările importante din Uniunea Europeană au oarecari fricţiuni. Sunt convins că, în timp, ele se vor aşeza. De asemenea, nu mi se pare dramatică ratarea, să spunem, a negocierii pentru buget. Ce observ, însă, legat de procesul european, este o discrepanţă, o discrepanţă între ce s-a spus populaţiei Uniunii Europene şi realitatea extinderii, pentru că nu există dubii: "nu"-ul francez şi "nu"-ul olandez este generat, în primul rând de teama electoratului celor două ţări de a continua să contribuie financiar la extinderea Europei. Ori din acest punct de vedere, mi se pare că politicienii vest-europeni, cărora, Doamne fereşte, nu le dau lecţii, dar mi se pare că s-au limitat doar la două direcţii de explicaţii. Pe de o parte, au explicat că trebuiesc daţi bani ţărilor din grupul 10+2 şi, pe de altă parte, să-şi justifice eşecurile interne prin politica Bruxellesului. Acest lucru nu putea duce decât la situaţia pe care o avem acum. În fapt, cred că unul din obiective, care dacă nu va fi al politicienilor vest-europeni, va fi un obiectiv al nostru: să explicăm avantajele pentru vest-europeni, a procesului de extindere... O voi face ori de câte ori voi avea ocazia. Am şi început astăzi... Populaţia din Europa de Vest are televiziuni, are presă, care dacă va fi dispusă să ia notă de realitatea extinderii, cu certitudine, va reuşi să modifice şi opinia electoratului din aceste ţări. Se contabilizează, şi asta cred eu că a fost una din erorile pe care le-au făcut politicienii vest-europeni, se contabilizează contribuţia acestor ţări la extinderea europeană. Spre exemplu, România ar trebui să primească, în intervalul 2007-2013, o contribuţie de circa 30 de miliarde euro. Nimeni nu contabilizează avantajele pentru ţări ca Franţa, Germania, Olanda şi multe alte ţări din Uniunea Europeană a extinderii pieţei în România. Şi vă dau un exemplu. România era producător de camioane şi de autobuze. Mai vedeţi cumva camioane şi autobuze româneşti pe şoselele noastre? Nu. Vedeţi numai camioane şi autobuze din ţări mari producătoare de mijloace auto din Uniunea Europeană. Uitaţi-vă pe străzile Bucureştiului! Veţi vedea preponderent maşini de provenienţă Uniunea 
Europeană. Uitaţi-vă în hipermarketurile noastre! Veţi vedea cel puţin 50% din produse importate din Uniunea Europeană. Uitaţi-vă la îmbrăcămintea românilor! Veţi constata că 80% este importată din Uniunea Europeană. Pentru toate aceste industrii, România a avut propria ei capacitate de producţie. În procesul de restructurare au dispărut. S-a creat o piaţă care menţine un important număr de locuri de muncă în Uniunea Europeană şi aduce venituri consistente cetăţenilor Uniunii Europene. Cred că trebuie să avem grijă să întoarcem şi reversul monedei. A ne aşeza strict în explicarea avantajelor de care benefiază din partea ţărilor Uniunii Europene ţările care au intrat de curând sau care urmează să intre, România şi Bulgaria, este incorect, pentru că sunt foarte mari avantaje pentru ţările membre ale Uniunii Europene, pentru vechile ţări membre ale Uniunii Europene. Nu. Sunt convins că maturitatea politicienilor europeni depăşeşte nivelul de a găsi un ţap ispăşitor. Am convingerea că şocul ratării referendumului în Franţa şi Olanda, cu măsura de suspendare pentru a se preveni alte eşecuri, în alte ţări ale Uniunii Europene, este un şoc care va trimite la meditaţie şi la întrebarea firească, întrebare care s-a pus, de altfel, şi la summitul de la Bruxelles, de ce? Iar acolo n-au fost puţini politicienii care au evocat exact ceea ce eu vă spuneam mai înainte: o abordare unilaterală a problemei extinderii, numai a costurilor ţărilor vechii Uniuni Europene şi nu şi a avantajelor. 
Este una din explicaţiile de fond, de ce ne aflăm în faţa unui semieşec al evoluţiei instituţionale a Uniunii Europene. Este firesc să intre tema extinderii în campaniile electorale, dar am convingerea că nu va exista temă din România şi Bulgaria, pentru că România şi Bulgaria au semnat deja tratatul de aderare la Uniunea Europeană, iar a face din România şi Bulgaria un subiect de campanie ar fi total greşit. De asemenea, vă pot spune că primul ministru francez, precum şi preşedintele Chirac au fost extrem de clari în a susţine procesul de integrare al României. De altfel, guvernul francez nu se limitează doar la declaraţii legate de extinderea României, ci pur şi simplu, ne-a pus la dispoziţie o întreagă armată de consilieri. Inclusiv la preşedinţie vom avea beneficiul unui consilier de integrare, pus la dispoziţie de guvernul francez. Deci nu Franţa va fi problema României. Dimpotrivă, Franţa se va menţine pe poziţia ei de susţinător al integrării României. Dacă România va avea probleme, va avea probleme interne. În cazul în care nu-şi va duce la îndeplinire obligaţiile asumate, cu certitudine va avea probleme. Din acest punct de vedere, însă, eu am garantat tuturor liderilor europeni, cu care m-am întâlnit la Bruxelles, că România nu aşteaptă clemenţă pe obligaţiile asumate. Mai mult decât atât, am garantat că ni le vom îndeplini aşa cum ele au fost negociate şi semnate. Avem două capitole, pe care le consider dificile: funcţionarea justiţiei, cu efecte în lupta anticorupţie şi "Concurenţa", iar eu voi avea în atenţie aceste două capitole, pe care trebuie să le punem la punct şi să fim convingători că aici s-au făcut progrese. Pot face foarte multe, vorbind, zilnic, de nevoia ca justiţia să-şi facă treaba, vorbind, zilnic, de nevoia de a nu se mai da ajutoare de stat neaprobate de Comisia Europeană, aşa cum ne-am angajat, pe de o parte şi pe de altă parte, de a nu se mai da ajutoare de stat care să facă din competiţia deschisă, de pe o piaţă concurenţială, o competiţie neloială. Voi face aceste lucruri, indiscutabil, constant, consecvent şi cu convingerea că fac ce trebuie. Deci România nu poate fi un consumator de bunăstare, în interiorul Uniunii Europene. Din acest motiv, România a lansat o reformă fiscală, o reformă care va continua cu alte măsuri, în 2006, în aşa fel încât România să-şi crească vertiginos capacitatea economică, aceasta urmând să stea la baza unei Românii sociale, după ce vom avea capacitatea de a produce suficient, ca să ne putem permite 
luxul unei Românii sociale. Deci, din acest punct de vedere, suntem defazaţi faţă de vechea Uniune Europeană. Ei au trecut de mult la o Europă socială... Nu critic eu abordările europene, noi avem însă obligaţia ca întâi să devenim performanţi din punct de vedere economic, pentru a putea asigura bunăstarea socială. Şi mai este o altă abordare, o altă contribuţie pe care o vom duce în interiorul UE, şi anume aceea că preferăm în acest stadiu protecţia socială generată de dezvoltare rapidă, ceea ce înseamnă locuri de muncă tot mai bine plătite. Decât o Românie care să investească cea mai mare parte a resurselor în protecţie socială, epuizând resursa financiară generată de o economie slabă, prefer să dezvoltăm economia care să genereze resursa financiară necesară protecţiei sociale. Deci vom fi o Românie, un pol de dinamism economic în interiorul UE. Dincolo de asta, contribuţiile noastre sunt, de asemenea consistente. Vom veni în interiorul UE cu un important aport de creştere de securitate pentru Europa, România este o ţară care a probat că este capabilă să furnizeze securitate. Vom veni, de asemenea, cu capacitatea de a avea prieteni la est de frontiera orientală a UE şi a NATO. Vom veni cu contribuţia noastră de internaţionalizare a Mării Negre ca soluţie de garantare a păcii şi de creare a unui cordon de securitate în jurul frontierei estice a UE şi a NATO. Avem deci suficiente contribuţii, ca să nu mai vorbim de contribuţia unei pieţe importante - a şaptea piaţă din Europa, 
22 de milioane de consumatori, ca să nu vorbim de o forţă de muncă bine pregătită, calificată, capabilă să facă faţă cerinţelor de performanţă economică. Nu, nu, aici se înfruntă două viziuni. Este viziunea britanică la care s-a raliat şi Olanda şi Suedia şi, dacă nu mă înşel şi Spania, şi viziunea franco-germană. Este clar că vor exista în continuare negocieri şi nu banii vor fi cei care vor stopa evoluţia în continuare a UE. Vă pot spune că am remarcat o poziţie extraordinară a statelor din ultimul val, cei 10, val din care facem şi noi parte, 10+2, legată de problemele bugetare. Aceste 10 state au acceptat să-şi diminueze veniturile alocate de Bruxelles. România se va alătura lor pentru a demonstra că nu problema financiară este o problemă în momentul de fată. Ne vom alătura grupului din care noi facem parte, 10+2. Dacă aceasta va fi decizia grupului, celor 10 intraţi în 2004, România, şi probabil şi Bulgaria, vor fi solidare cu acest grup care va fi de acord ca cele 4-5 miliarde de euro care sunt în discuţie să fie diminuate din fondul alocat celor 12 ţări. Nu cred că asta este problema. Categoric sunt, nu mă puneţi să mă exprim, pentru că am mai avut exprimări publice care mi-au creat destule probleme politice. Deja v-am răspuns parţial, prin asistenţa tehnică pe care o primim pentru integrare, dar în acelaşi timp şi printr-o susţinere politică constantă, consecventă, în toate împrejurările, lucru pe care Franţa l-a făcut de mai bine de zece ani încoace. Dacă a fost o ţară care tot timpul a spus "da" pentru România, aceasta a fost Franţa. Deci, din acest punct de vedere, sprijinul politic şi asistenţa pe care ne-o furnizează Franţa sunt extrem de importante. În acelaşi timp trebuie remarcat faptul că relaţia bilaterală româno-franceză are şi o puternică conotaţie economică. Avem schimburile comerciale echilibrate şi la un nivel care în momentul de faţă depăşeşte 3,1 miliarde de euro, în condiţiile în care în anul 2004 s-a înregistrat o creştere a schimburilor comerciale cu peste 30%. Sunt convins că trendul se va menţine şi în 2005 şi în 2006, ceea ce înseamnă că relaţiile economice vor fi consistent dublate şi de susţinere politică. Mai mult decât atât, unele din cele mai importante investiţii din România sunt investiţii franceze, ceea ce implică o contribuţie extrem de importantă la modernizarea economiei româneşti. Am primit invitaţia preşedintelui Chirac de a face o vizită în Franţa, o voi face cu plăcere. Avem foarte multe activităţi... anul acesta 
va fi vizita. Avem însă foarte multe activităţi la nivel de vârf. Va fi summitul mixt româno-francez la Paris, în această toamnă, va fi vizita premierului român la Paris. Să vedem cum reuşim să acomodăm programul în aşa fel încât să nu fie ieşit din standardele şi cutumele diplomatice. Nu trebuie să exagerăm. Noi am cooperat, dar meritul salvării ziaristei franceze şi a însoţitorului ei aparţine statului francez. Dar am colaborat. Bine. Aşa este. În primul rând economic. Ori, din acest punct de vedere trebuie să recunoaştem că România a fost un partener activ al ţărilor arabe până la revoluţia din '89 şi şi-a diminuat tot mai mult importanţa ca partener comercial pe măsură ce s-a produs orientarea strict către piaţa UE. Va trebui să reînnodăm relaţiile politice curente cu state arabe, cu atât mai mult cu cât, spre exemplu, spre deosebire de perioada de dinainte de revoluţie, când piaţa Arabiei Saudite ne era închisă, astăzi este o piaţă deschisă pentru România, putem acţiona pe piaţa Arabiei Saudite, putem să ne reluăm legăturile comerciale cu Iranul, cu atât mai mult cu cât eu sper într-un rezultat pozitiv al alegerilor din Iran. Irakul va intra mai devreme sau mai târziu într-o fază de pacificare internă şi în mod cert trebuie să reînnodăm relaţiile cu Bagdadul. Nu mai vorbim de ţările din bazinul mediteranean, fie ele chiar Siria, relaţiile comerciale au avut importanţa lor în trecut, iar România are resurse să se îndrepte şi către alte pieţe, în contextul în care noi vizăm 
măsuri fiscale care să genereze o creştere economică ridicată a României. Vom avea nevoie de astfel de pieţe şi va trebui să ne îndreptăm şi către ele. Ori acest lucru nu se poate realiza decât printr-o deschidere politică. Nu, este un proiect care se adaugă valenţelor de politică externă pe care le-am stabilt la începutul mandatului. Viaţa ne-a demonstrat că este potrivită reluarea şi consolidarea relaţiilor cu statele arabe. Dezbaterea poate să înceapă, subiectul este lansat în dezbatere publică, ocazionat de criza ostaticilor. Pe de altă parte, însă, responsabilitatea noastră de a ne duce până la capăt angajamentele rămâne în picioare şi o vom... Până când guvernul irakian va spune: nu mai avem nevoie de trupe româneşti pe teritoriu, suntem într-o situaţie de a ne garanta singuri stabilitatea pe zona pe care trupele româneşti asigură stabilitatea şi pacea cetăţenilor, securitatea lor. De asemenea, o dată cu eventuala solicitare a guvernului irakian, va trebui să ne consultăm cu aliaţii noştri din Irak asupra momentului optim pentru retragerea trupelor româneşti. România trebuie să-şi ducă angajamentele până la capăt. Lucrurile evoluează, evoluează uneori tăcut, pentru că nu tot ce se întâmplă poate fi făcut public la momentul potrivit, dar vă pot asigura că lucrurile evoluează către internaţionalizarea Mării Negre, către interesul SUA pentru Marea Neagră. De asemenea, interesul european începe să se îndrepte şi către Marea Neagră. Şi ar fi şi o eroare să nu se producă acest lucru, dacă ne uităm la faptul că din zona extinsă a Mării Negre se aprovizionează Europa cu droguri, din zona extinsă a Mării Negre se aprovizionează Europa cu trafic ilegal de persoane şi tot din zona Mării Negre se produce un trafic ilegal de armament către zone de conflict, extrem de dăunător stabilităţii în zone precum Balcanii de Vest, Irak, Afganistan şi multe alte zone. Deci, am rugămintea să nu utilizaţi expresii pe care eu nu le utilizez. Eu nu am utilizat expresia "bilanţ". Voi face o analiză, ceea ce înseamnă mult mai puţin decât un bilanţ. Consider că şase luni din mandatul unui preşedinte nu reprezintă un termen pentru un bilanţ, poate abia primul an să fie momentul unui astfel de eveniment. Dar, şase luni am analizat funcţionarea instituţiilor care depind de preşedinţie, şi nu numai, şi voi acţiona în consecinţă la epuizarea celor şase luni. Da, până la 30 mai avem. Răspund la fiecare interviu: atâta timp cât nu va fi de acord şi premierul, alegerile anticipate nu sunt 
posibile. Eu încă le mai cred o opţiune valabilă pentru România, dar nu pot să ies în afara cadrului parteneriatului dintre preşedinte şi prim ministru. Dacă le va dori şi primul ministru, le vom face, dacă nu, nu. Foarte bună, de parteneriat. Dacă îmi permiteţi o apreciere, nu este treaba mea să mă bag în viaţa partidelor, aş spune că PD este departe de a trece la creştin-democraţie. PD se repoziţionează de pe centru-stânga pe centru. Având în vedere exact ceea ce vă spuneam mai înainte, chiar programul electoral cu care noi am câştigat: am vorbit de reducerea fiscalităţii pentru stimularea economiei, am vorbit de luptă împotriva corupţiei, am vorbit de creare de locuri de muncă prin stimularea investiţiilor străine. Este un program care pune prioritar economia în atenţia procesului de guvernare, pentru a crea resursă legată de protecţia socială. Deci, este un program care se poate aşeza foarte bine pe centru şi nu poţi să ai program de guvernare de centru şi doctrină de centru-stânga. Pentru un PSD profund afectat de corupţie nu poate fi nici un câmp liber. Nu, e doar un exerciţiu, nici măcar oratoric complet, al PSD. Ei au deocamdată mari probleme cu corupţia din interiorul lor, pe care trebuie s-o scoată la lumină, să-şi elimine balastul din interiorul partidului. Până la a schimba un guvern e cale lungă. Şi ce să facă la Curtea Constituţională? Să vedem. Nu, nu, nu m-a deranjat niciodată presa ostilă. Singurul lucru care mă deranjează este presa care mă jigneşte. În rest, 
presa critică nu mă deranjează. Dimpotrivă. Da, au fost suficiente momente care mergeau până la a fabrica înscenări de tipul: Băsescu a trimis cei trei cetăţeni români în Irak ca să fie aduşi şi să-şi facă publicitate. E ridicol să ai asemenea abordări, dar asta dovedeşte cât de inconsistenţi sunt unii oameni din presă, care cred că un preşedinte ales este în stare să facă ce ar face ei, probabil, dacă spre drama acestei ţări ar fi preşedinţi ai României. După cum au abordat lucrurile, chiar aş crede că unii dintre purtătorii de mesaj din România ar fi în stare să gândească, dacă ar fi preşedinţi, să însceneze o răpire sacrificând vieţi de oameni. Unii chiar au avut casa plătită de oameni din PSD după ce şi-o pierduseră în instanţă. 

Nu m-am angajat la un bilant, ci la masuri. Dar voi avea un moment in care imi voi spune punctele de vedere si despre functionarea institutiilor, si despre ce a facut, ce a reusit si ce nu a reusit institutia prezidentiala. Chiar daca nu este vorba de un bilant. Un bilant inseamna mult mai mult decat ceea ce imi propun sa fac. Vreti sa incepem un bilant acum? Haideti sa o lasam pentru cand voi decide sa anunt public rezultatele. Motivatia este una singura. In primul rand vreau sa creez sentimentul ca institutiile statului nu sunt dependente de politic continuu. Trebuie sa punem capat acestei modalitati de a schimba structurile de conducere la nivelul tuturor institutiilor numai pentru ca nu au aceeasi culoare politica cu noi, guvernantii. Pe de alta parte, la nivelul Presedintiei nu discutam de schimbarea unui director la o mica intreprindere, discutam despre inlocuiri la nivelul unor structuri ale statului extrem de importante. Acestea nu se pot face peste noapte, trebuie cugetate, bine calculate si cand se ia decizia se ia in deplina cunostinta de cauza asupra sistemului. Si mai ales daca schimbi trebuie sa stii ca ai pus omul potrivit pentru a face la randul lui schimbarile de care este nevoie. Din acest motiv mi s-a parut intelept sa nu procedez la concedieri imediate, ci sa astept sa vad, sa evaluez si pe urma sa fac Parlamentului propuneri de schimbari la nivelul serviciilor, la nivelul altor structuri care tin de presedinte. Nimeni nu poate vorbi de surprize aici. Vor fi schimbari, in mod categoric, vor fi si mentineri pe functii. Nu. El poate sa ma acuze. Ce va pot spune este ca spre deosebire de guvernarea anterioara, in care intre presedinte si premier a fost o lupta surda pentru putere, in actuala guvernare nu exista aceasta lupta. Oricat se straduiesc unii ca din declaratia unui parlamentar sau a nu stiu cui sa faca imaginea unui razboi intre palate, el nu exista. Va pot spune ca ne corelam foarte bine. In acelasi timp, eu imi indeplinesc atributele constitutionale si nu voi fi de partea Guvernului, cum nu voi fi de partea vreunei institutii. Voi fi cel care, in baza Constitutiei, reprezinta cetatenii in fata institutiilor statului asa ca ori de cate ori voi considera necesar voi face observatii publice la adresa institutiilor statului, fie ca ele tin de Executiv sau de alte zone ale puterii. Nu, nu calca pe urmele Conventiei, pentru ca Alianta, in fondul ei, este foarte solida. Si o spun cu responsabilitate si nu propagandistic. Sigur mai sunt 
mici "scame" intre membrii celor doua partide, dar pe fond Alianta este solida, iar blocajul pe care l-au introdus eventual UDMR si partidul domnului Voiculescu in schimbarea sefilor celor doua Camere este un blocaj conjunctural, cred eu, Alianta avand pana la urma forta sa-si indeplineasca obiectivele. Cred ca este in primul rand ingrijorarea premierului Tariceanu cu privire la realizarea programului de integrare in Uniunea Europeana. O ingrijorare pe care, chiar daca nu o impartasesc, considerand ca un proces electoral nu poate impiedica Guvernul sa-si indeplineasca in continuare obligatiile, nu pot sa nu tin cont de ea. Pana la urma relatia mea cu premierul Calin Popescu Tariceanu este una de parteneriat si doi parteneri isi respecta punctele de vedere. Doar daca va fi de acord cu acest lucru si premierul Tariceanu. Altfel nu vom avea. Eu nu controlez Partidul Democrat si nici nu intentionez sa o fac. In acelasi timp ar fi o demagogie sa spun ca nu am nici un fel de legatura cu Partidul Democrat in afara relatiilor de serviciu. Sunt legat de PD, de acolo am plecat si, intr-un fel sau altul, sunt la curent cu ce se intampla in interiorul Partidului Democrat pentru ca liderii actuali ai PD ma informeaza. Eu nu pot sa-i resping. In acelasi timp, in nici un caz nu pun degetul pe prevederi din programul lor politic, sa spun "asta sa fie asa" sau nu pun degetul pe oameni. Este decizia lor ce-si aleg si cum isi construiesc viitorul partidului. Cred ca sunt multi care nu inteleg. 
Obiectivul pe care se pare ca incep sa mi-l ating este descatusarea Justitiei, iar acest lucru se manifesta pe toate planurile, indiferent ca discutam explicarea, anchetarea a ceea ce s-a intamplat la mineriade sau in zona economica. Foarte multi vad in spate o actiune punctuala a lui Traian Basescu in functie de interese. In realitate nu exista nici un procuror si nici un judecator pe care sa-l fi sunat sa-i cer o anume actiune. Pur si simplu am incercat sa dau incredere institutiilor statului, ca pot merge inainte pe oricare din planurile pe care le considera prioritare. Si ca ingerinta politica nu va functiona. Iar rezultatele le vedem si pe langa asta apar tot soiul de speculatii, dar sunt doar speculatii ale unei societati care, evident, nu este sanatoasa complet. Inca avem boala scenaritei, boala puterii politice care se amesteca in justitie si multe alte boli. Declaratiile publice care s-au facut, asa cum am spus-o, nu au prins bine, pentru ca au aratat lipsa de disponibilitate a actualei Aliante de a lasa justitia sa functioneze. Nu este permis nici unui om politic sa intervina, creand presiune publica asupra structurilor justitiei, fie ca vorbim de Parchet, fie ca vorbim de instante sau chiar de cei care ancheteaza, de politisti. Nu, doamna! Nu l-a sunat nimeni. Eu cred ca dosarul Mineriadei trebuie lamurit corect. Fara patima si fara ca cineva sa incerce a atrage profituri politice. Dar Romania si-a inceput evolutia democratica pe o mare necunoscuta si, la fel cum mi-am propus sa rezolv problema dosarelor Securitatii, pentru ca asta tine de institutia prezidentiala, la fel voi lasa libera justitia si voi cere public clarificarea a tot ce s-a intamplat de la Revolutie incoace, fie ca e vorba de mineriade, fie ca e vorba de mari colapsuri financiare sau de colectarea de averi uriase. Apropo de asta, vreti sa va uitati in Top 300 publicat de revista Capital? Pe urma uitati-va la cei mai buni-platnici de taxe si impozite! E o neconcordanta teribila intre Top 300 si cei mai buni platitori de taxe si impozite din Romania. Intrebarea este: cei mai bogati sunt si cei mai bun-platnici? E un exemplu. Justitia, institutiile statului trebuie sa functioneze. Nu stiu. Eu cer un singur lucru justitiei, zi si noapte si ori de cate ori am ocazia, sa aplice legea. De fapt, este pilonul care ne lipseste dintr-o democratie adevarata, functionarea corecta a justitiei si a institutiilor statului. In rest, legi avem, dorinta de democratie avem fiecare dintre noi. Avem o 
singura mare problema: inca nu functioneaza justitia ca intr-un stat de drept. Este un tip de abordare care in primul rand nu face cinste nimanui. El trebuie sa stie ca nu Monica Macovei l-a pus in libertate, ci Ion Iliescu si stie foarte bine acest lucru. Monica Macovei a facut ce am facut si eu: a cerut justitiei sa functioneze corect in toate imprejurarile, chiar daca exista si un cost de tip Miron Cozma. Este important ca in spatele justitiei sa ramana decizii, hotarari legale, este mai important decat orice in momentul de fata. Categoric da si, in acest sens, s-au demarat pasi in urma unor sesizari venite prin Interpol. Atatea cate vor trebui facute. Nu, nu eu am fost. Eu am fost informat de institutiile statului care au intrat si ele la randul lor in posesia unor informatii de aceasta natura. Este ridicat. Oameni, inclusiv politicieni, care au fost si sunt beneficiari ai unor transferuri in strainatate. Dar despre aceste lucruri la momentul potrivit vor trebui sa informeze institutiile abilitate. Eu am portofoliul de informatii. Nu am dreptul, pana cand se confirma aceste informatii, sa acuz pe cineva. E o pasiune a unora de a vedea numai ce vor. Este clar ca din punctul nostru de vedere avem probleme de securitate nationala. Romania se afla la frontiera NATO si a Uniunii Europene si de la frontiera de est incepe o zona de conflict inghetat, extrem de periculoasa ca evolutie, iar aici imperativele noastre de securitate nationala ne cer intarirea relatiei strategice cu 
Statele Unite si Marea Britanie, iar din punctul de vedere al relatiei cu Europa avem o relatie perfecta as spune, atat cat poate ea fi perfecta, pentru ca insasi Europa are problemele ei. Uitati-va la miscarile ce se petrec in Europa in ultima perioada, iar prioritatea noastra zero este integrarea in Uniunea Europeana! Sunt doua lucruri care nu sunt incompatibile, iar Romania trebuie sa-si dezvolte politica externa in interes national in primul rand. Am sa va mai dau un argument care totusi trebuie spus cinstit. In momentul de fata insasi Europa, din punctul de vedere al securitatii nationale, are nevoie de parteneriatul si alianta cu Statele Unite. Nu vad de ce nu ar avea nevoie Romania de acest parteneriat. In primul rand trebuie privit din punctul de vedere al interesului Romaniei. Romania are nevoie si de alte piete decat pietele Uniunii Europene. Inca nu suntem la nivel de performanta economica la care sa stam in competitie cu economiile performante ale statelor membre ale Uniunii Europene. Si atunci o deschidere politica inspre zona araba nu poate decat sa genereze deschidere economica si acest lucru este unul de care avem nevoie. Romania, traditional, a avut piete in tarile arabe si trebuie sa revina pe pietele tarilor arabe. Nu le spun decat ce le-am spus si in timpul crizei ostaticilor. Ca Romania nu-si schimba politica externa in functie de conjuncturi, ca politica externa romaneasca este un pilon pe care deja il duc toate partidele, indiferent care ar fi la putere, ca interesul national nu se schimba conjunctural. Mesajul ca Romania va intra in Uniunea Europeana si ca se va respecta tratatul de aderare a Romaniei la UE. Acest mesaj l-am primit si de la presedintele Chirac, si de la cancelarul Shroeder, si de la premierul Tony Blair, si de la Silvio Berlusconi, si de la regele Belgiei. Nu exista lider politic european care sa spuna "nu vom respecta Tratatul de aderare a Romaniei". De altfel, chiar tratamentul pe care l-am primit pana acum. Dupa ce se termina Consiliul European, Romania era brifata despre ce s-a discutat. La acest Consiliu European Romania a fost la masa liderilor politici ai Europei. Eu va pot spune ca la Bruxelles in randul liderilor europeni exista sentimentul ca Romania a pornit extrem de rapid sa recupereze avansul pe care-l avea Bulgaria si incepe sa fie tot mai credibila atat in lupta anticoruptie, cat si in procesul de modernizare a justitiei, de adaptare a justitiei la cerintele europene, in seriozitatea cu care isi respecta 
angajamentele, chiar daca ele nu au fost luate de acest guvern, dar sunt angajamentele Romaniei si le respectam. Eu va asigur ca se va merge pana la capat. De altfel, este cunoscut opiniei publice faptul ca eu intotdeauna urmaresc obiectivele pana la capat. Nu voi fi partener la o comedie ieftina. N-am dreptul, in primul rand pentru ca 22 de milioane de romani asteapta Romania moderna, Romania performanta si, din punctul meu de vedere, voi face tot ce se poate sa le-o dau. Sa le creez conditii sa traiasca in acea Romaniei moderna. Nu stiu daca asta ar declansa procesul comunismului. In acelasi timp, eu am avut o discutie cu domnul Ticu Dumitrescu pe aceasta tema. Daca va aduceti aminte, a mai fost o recunoastere a sefului statului roman, recunoasterea Holocaustului. Dar acea recunoastere a avut la baza un studiu si documente. Eu asta i-am cerut domnului Ticu Dumitrescu: "Dati-mi probele care sa justifice o astfel de atitudine a sefului statului roman!". Imi trebuie acea expertiza, dincolo de ceea ce stim toti, de la parinti, de la unchi, de la oricine. Imi trebuie un document stiintific, care sa probeze atrocitatile pe care le-ar fi facut comunismul in perioada anilor '50, dar si dupa aceea, banuiesc ca la asta se refera, cu detinutii politici, cu munca fortata si asa mai departe. Categoric voi face ceea ce trebuie sa faca seful unui stat democratic, sa recunoasca o realitate. 

Bună seara. Aşa cum v-am promis acum circa două săptămâni, astăzi o să încerc să vă prezint un film al răpirii, o succesiune a unor acţiuni strict în zona în care nu se aduce atingere intereselor statului. Pe data de 28 martie, după cum ştiţi, are loc răpirea unui grup de trei cetăţeni români şi a însoţitorului lor, la Bagdad. Răpirea are loc în zona denumită Zona Universităţii şi s-a produs în jurul orei 19:30, după schema pe care mulţi dintre dumneavoastră deja aţi publicat-o. La acel moment mă aflam în avion, revenind dintr-o deplasare în Irak şi Afganistan, unde inspectasem trupele româneşti dislocate în aceste două ţări în cadrul Forţelor multinaţionale. Am fost informat despre eveniment în jurul orei 20:00 de ministrul de externe şi în discuţie i-am cerut să alerteze imediat toate structurile statului şi să contacteze aliaţii. Am cerut punerea în mişcare a operaţiunilor de cooperare între serviciile româneşti şi serviciile de informaţii străine, în scopul culegerii rapide de informaţii cu privire la soarta celor trei cetăţeni români şi a însoţitorului lor. Între timp, în baza dispoziţiilor pe care le-am dat, în jurul orei 20:00, la Ministerul de Externe s-a format o celulă de criză care a început să lucreze în jurul orei 21:10, celulă de criză la care au participat alături de ministrul de externe, delegaţi ai serviciilor de informaţii. În principal, este vorba de SIE, SRI şi Direcţia de Informaţii a Armatei. Am aterizat la Bucureşti în jurul orei 0:35, in data de 29 martie, şi am convocat imediat şefii serviciilor de informaţii la Cotroceni. În aceeasi zi, am avut trei întâlniri în care am stabilit modalităţile de lucru. Încă de la prima întâlnire, din cursul nopţii, am cerut contactarea serviciilor omologe pentru a primi informaţii cu privire la modul cum s-a acţionat în situaţii de cetăţeni răpiţi în alte ţări. Vă pot spune că până seara primisem informaţii de la toate serviciile aliate care se confruntaseră cu astfel de situaţii. Mai mult decât atât, primisem informaţii şi de la servicii din zona ţărilor arabe, care s-au arătat disponibile să ne sprijine în găsirea unui mod de operare. Concluziile care au fost trase în urma primirii informaţiilor legate de soluţionarea pozitivă sau uneori negativă a cazurilor de răpire, în mod deosebit a cetăţenilor occidentali, ne-au arătat încă din prima zi că nu există o reţetă. Nici una din soluţiile adoptate nu putea să fie considerată o soluţie obligatoriu de urmat pentru obţinerea succesului. Am desprins însă 
prin grupul de analiză constituit la Cotroceni, în afara grupei operative sau a ceea ce dumneavoastră aţi denumit „Celula de criză”, un grup de analiză format din analişti ai tuturor serviciilor de informaţii care aveau misiunea să proceseze informaţiile primite în timp real şi să le pună în puzzle-lul informaţional care venea din toate direcţiile şi de la toate serviciile. Această concluzie ne-a făcut să ne îndreptăm către trei soluţii, selectând din soluţiile care au fost aplicate. Cele trei soluţii pe care le-am adoptat ca fiind posibile, soluţii de rezolvare cu succes a crizei ostaticilor, au fost: construcţia unui canal religios, construcţia unui canal de contact al statului şi construcţia unui canal privat rezervat familiilor. Nu fac un secret din a vă spune că într-un fel sau altul aveam informaţii de pe toate trei şi, de asemenea, instrucţiunile de operare se dădeau pe toate trei, dintr-un singur punct. În acelaşi timp ne-am dat seama că trebuie să construim o atmosferă favorabilă în lumea musulmană. Acestea au fost unele dintre cele mai importante concluzii ale primei zile de funcţionare a grupului operativ şi a grupului de analiză care funcţiona la Cotroceni. Mecanismul pe care a funcţionat grupul operativ a fost urmatorul: celulă de criză sau grupul operativ avea în structură, tot la Cotroceni, grupul de analiză (cu analişti ai tuturor serviciilor, inclusiv Direcţia de Informaţii a Ministerului de Interne şi la fiecare serviciu de informaţii funcţiona un alt grup 
de analiză) care procesa informaţiile culese pe fiecare serviciu şi le transmitea grupului operativ de la Cotroceni. Acesta avea misiunea să suprapună informaţiile culese pe toate canalele. Tot în data de 29 martie s-a stabilit, pentru că era important să creăm o atmosferă propice în lumea musulmană, că trebuie să operăm simultan, să încercăm să construim trei canale, unul al statului, unul pe canal religios şi unul privat, care să se adreseze direct familiilor. In afară de aceste decizii s-a luat şi decizia, extrem de importantă şi luată foarte prompt, de a mări masiv capacitatea de culegere de informaţii din teritoriul irakian. Acest lucru a însemnat deplasări de cadre specializate în culegere de informaţii pe toate structurile de informaţii ale statului român. Ca să nu existe confuzii, cele trei structuri care au primit misiuni de creştere a capacităţii de culegere de informaţii au fost: SIE, SRI şi Direcţia de Informaţii a Armatei, care a răspuns cel mai prompt prin reorientarea misiunilor structurilor de informaţii pe care le avem în Irak. Ulterior, au fost deplasaţi în următoarele zile ofiţeri de informaţii, aş spune acomodaţi cu lumea arabă, crescând capacitatea de culegere de informaţii din acea zonă. În ziua de 29 se mai întâmplă un lucru important. La ora 16:30, între 16:30 şi 17:00, la consilierul pe probleme de securitate, domnul general Degeratu s-a prezentat Omar Hayssam şi Yasim Mohamad cu solicitarea să plece în Irak pentru a încerca să ajute la eliberarea ostaticilor. La ora 20:50 l-am primit eu numai pe Yasim Mohamad şi în aceeaşi seară a plecat către Bagdad, având misiunea să contacteze autorităţile irakiene în primul rând, Ministerul de Interne. Tot în data de 29 aprilie se mai produce un lucru important. Deşi nu l-am primit pe Omar Hayssam, acesta îl însoţeşte la aeroport pe Yasim Mohamad pentru avionul TAROM de Amman şi la plecare de la aeroport face declaraţii că el este dispus să plătească 4 milioane de dolari pentru recuperarea celor trei cetăţeni români şi a însoţitorului lor. În acel moment, Omar Hayssam nu ştia un lucru. La ora 9:15 dimineaţa, structurile statului interceptaseră o convorbire telefonica. A fost sunat din Bagdad, dar pe o cartelă Connex, care a fost identificată imediat. Comunicarea i s-a făcut la ora 9:15, respectiv că aventura costă 4 milioane şi el a început să defileze cu ea public. Era o cartelă cu numărul 0742, cea de pe care se sunase, şi a fost identificată imediat. Cel care a sunat a plecat cu ea din România 
şi a sunat de la Bagdad (utilizand transmisie catre operator roman in sistem voce peste Internet - voice over IP). În acel moment, la cea de-a două şedinţă, care s-a făcut în jurul orei 13:00, s-a luat tot dosarul Omar Hayssam, relaţiile lui, atât cât fuseseră controlate de structurile de securitate ale statului, şi s-a creat un mare indiciu, care ne obliga să avem în vedere să ne punem câteva întrebări în mod deosebit: de ce a fost sunat Omar Hayssam şi cum o cartelă Connex a ajuns la Bagdad şi se sună de pe ea la 9:15, deci la circa 12 ore, 14 ore după răpirea celor trei cetăţeni români şi a însoţitorului lor? În acel moment, suspiciunile noastre cu privire la o operaţiune de care nu este străin Omar Hayssam au început să prindă contur. Pe 30 martie primim primul semnal, atât de discutatul semnal legat de neprofesionalismul răpitorilor. Nu noi am făcut comentariile, ci vă aparţin. Ce nu se ştia, şi apucasem să fim noi informaţi, era că Munaf încercase să-i „cazeze” pe ziarişti la o cunoştiinţă de-a sa, care îi datora 5.000 de dolari şi, în schimbul datoriei, Munaf i-a cerut să ţină în casă, la un moment dat, pentru o perioadă de 5-6 zile sau 5-7 zile un grup de patru persoane, trei români şi un irakian cu cetăţenie americană. A fost puţin ghinionist pentru că cetăţeanul irakian fusese student în România. Documentele din dosarul cauzei stau mărturie culegerii acestor informaţii. Ele nu sunt probe - vreau să facem foarte clar deosebirea între informaţie şi probă - dar era 
informaţie. Refuzat de fostul student român, Omar Hayssam decide ca prin cunoştinţe, rude să ducă la îndeplinire programul de simulare a răpirii şi de creare a alibiului pentru Omar Hayssam ca să plece în Irak să aducă ziariştii. Se pare că cei la care au apelat, deşi apropiaţi lui, erau totuşi departe de a fi nişte oameni foarte bine instruiţi în astfel de operaţiuni. Aşa că, la rându lor, apelează la asistenţă tehnică din partea unei celule mult mai bine puse la punct din punct de vedere al organizării răpirilor. Se realizează răpirea, dar nu se mai realizează în condiţiile în care Omar Hayssam sperase că se poate realiza, printr-o soluţie sigură, în casa unui cetăţean care nu era implicat în acte de răpire sau de terorism. Aceasta este explicaţia pe care noi o dăm reacţiei pe care au avut-o răpitorii, care cer să se spună foarte clar că ei nu au revendicări materiale. Mesajul din data de 30.03.2005, făcut public de Al Jazzeera la ora 23:00, în jurnalul de ora 23:00, exact asta spune prin vocea lui Marie Jeanne. În perioada următoare apar fotografii, de data aceasta cu cei trei cetăţeni români, preluate şi de noi de pe Reuters, cum de altfel le-a preluat toată ţara, şi cu aspectul ceva mai întunecat decât cel din 30 martie. Pe data de 3 aprilie îl primesc din nou pe Omar Hayssam, pentru că îl mai primisem şi în 1 aprilie. El a avut trei primiri la mine - pe data de 1 aprilie l-am primit, între 21:00 şi 21:50, şi pe data de 3 aprilie, între 14:15 şi 15:10. De fiecare dată, apelul lui a fost să îl las să plece la Bagdad, pentru că este singurul care îi poate aduce. Din păcate, apelurile lui erau fără sens, pentru că el avea restricţie de ieşire din ţară. Urmare a anchetelor Parchetului General, nu putea să părăsească în mod legal România. Si-a dat seama că este filat şi numai o aprobare de foarte sus putea să-i permită ieşirea din ţară. În acelaşi timp, noi aveam cele mai serioase suspiciuni că Omar Hayssam mai controlează situaţia. Mai mult decât atât, primisem informaţia că ziariştii nu se mai află în prima locaţie, încă din data de 1 aprilie. Tot pe data de 3 aprilie, pentru că pe 1 aprilie i-am spus: "Dacă vrei să trimiţi pe cineva care nu are restricţii de plecare la Bagdad, poţi să trimiţi, dar tu nu pleci" - l-a trimis pe fratele lui la Bagdad. Acesta a ajuns pe data de 3 la Bagdad, unde a fost contactat de un om de-al nostru încă de la sosire. Fratele lui Omar Hayssam este interogat de la sosire de poliţia irakiană şi spune cu cine trebuia să ia legătura, 
în conformitate cu instrucţiunile primite de la Omar Hayssam. Declaraţiile lui se află în dosar. Din acel moment încep arestările la Bagdad, arestări care încep să demonteze prima grupare care îi răpise. A fost tot timpul o întrebare publică: de ce autorităţile române l-au arestat pe Omar Hayssam? De ce autorităţile române - dacă nu aţi ştiut - au furnizat primele informaţii pentru ca autorităţile irakiene să poată să îi urmărească pe cetăţenii pe care noi îi suspectam? Răspunsul este simplu: aveam informaţii că nu mai controlează situaţia şi atunci ne interesa să obţinem informaţii de la cei care răpiseră iniţial cetăţenii români. De la primele declaraţii ale cetăţenilor arestaţi pe 4 aprilie, a cetăţenilor irakieni, am avut confirmarea implicării lui Omar Hayssam. Sigur, în acelaşi timp, nu aveam certitudinea, aveam doar informaţii - şi informaţiile nu înseamnă întotdeauna certitudine - că Omar Hayssam nu mai poate influenţa lucrurile în Bagdad în ceea ce priveşte soarta celor trei cetăţeni români şi a însoţitorului lor. Si atunci, în baza informaţiilor primite de la autorităţile irakiene, care confirmau că Omar Hayssam fusese iniţiatorul răpirii cetăţenilor români, procurorul general a considerat că sunt elemente care să meargă înspre arestarea şi izolarea lui Omar Hayssam. Lăsat în libertate, ne-a fost frică să nu poată influenţa o măsură capitală pentru cei trei cetăţeni români. Chiar dacă suspectam pierderea controlului de către Omar Hayssam, nu puteam avea certitudinea 
că în schimbul promisiunii transferului unor sume importante de bani, din altă ţară decât din România, Omar Hayssam nu ar fi cerut lichidarea celor trei cetăţeni români. Din acest motiv, a fost acel comunicat din 5 aprilie, în care, în mod cert, Preşedinţia nu ar fi trebuit să dea un comunicat cu privire la arestarea lui Omar Hayssam, dar am dorit să facem public faptul că există o suspiciune asupra lui Omar Hayssam. Acest lucru ne-a ajutat ulterior, sau am considerat noi că este de natură în primul rând să prevină orice acţiune a lui Omar Hayssam îndreptată împotriva cetăţenilor români şi a însoţitorului lor, pentru că ni se părea posibil, chiar dacă avea o doză redusă, ca acesta să poată merge la lichidarea ziariştilor români, singura şansă pentru el să nu se afle despre faptul că acţiunea a fost iniţiată, propusă şi financiar susţinută de el. Între timp - şi asta v-o spun ca un lucru neimportant - încă din data de 30 aprilie, am reuşit să intrăm în contact cu o persoană care susţinea că ar putea să mijlocească eliberarea ziariştilor. Ea s-a dovedit o persoană care nu era în legătură cu cei care îi deţineau şi mai ales cu cei care i-au deţinut începând cu data de 1 aprilie. Pe data de 3 aprilie însă, reuşim să găsim un alt canal, pe canalul de stat, cel al serviciilor, prin care ni se face ulterior, în data de 5 aprilie, proba că cel cu care discutam era într-adevăr în măsură să probeze că are contact cu gruparea. Aceasta este prima înregistrare audio, proba din 5 aprilie, care nu a fost dată niciodată publicităţii. Înregistrarea ni s-a transmis cu vocea lui Marie-Jeanne, dar avea două mari probleme. Unu: era o înregistrare care nu ni s-a transmis imprimată pe o casetă, ci pe telefon, iar noi nu am avut certitudinea că este vocea lui Marie-Jeanne, până când nu s-a făcut analiza în laboratoarele unuia din serviciile româneşti de informaţii. Într-adevăr, vocea era a lui Marie-Jeanne şi aveam certitudinea, începând cu data de 5 aprilie, că cel care se află în contact cu noi este în contact şi cu gruparea răpitorilor, cei care îi deţineau, după data de 1 aprilie. În perioada 6-9 aprilie, datorită declaraţiilor pe care le făceau cei arestaţi în primul eşalon şi care făceau parte din prima grupare, cea cu care Munaf aranjase răpirea, arestările continuă. Pe 9 aprilie, contactul nostru, cel care ne făcuse în data de 5 aprilie proba că îi deţine şi care ne dăduse 4 zile în data de 5 aprilie ca să facem o declaraţie că ne retragem trupele din Irak, revine, pe 9 aprilie 
şi constatând că nu se face nici o declaraţie politică a Guvernului României, îşi manifestă nemulţumirea. Nu aş vrea să citiţi câte o astfel de discuţie care durează şi câte 20 de minute, să vedeţi duritatea limbajului uneori şi alteori calitatea excepţională de negociator a negociatorului nostru, care îi mai cere să nu ia nici o măsură împotriva cetăţenilor români şi a însoţitorului lor. În acelaşi timp, persoana de contact din partea răpitorilor sau negociatorul din partea răpitorilor ne propune un schimb extrem de spectaculos: să dăm 20 de militari români din contingentul dislocat în Irak în schimbul celor trei cetăţeni români şi a însoţitorului lor. Sigur, probabil dacă cineva ar avea acces la stenograma, la imprimare, la înregistrarea acestor negocieri ar putea să aibă orice fel de suspiciune, dar pentru noi era esenţial să câştigăm timp. Negociatorul s-a angajat să transmită la Bucureşti noua ofertă, care ne dădea timp în continuare. Pe 12 aprilie - eu redau doar momentele care într-un fel sau altul, în grupul operativ pe care îl conduceam, creau tensiune şi criză, cu certitudine fără a putea să fiu capabil să vă transfer acum emoţia şi tensiunea deciziilor în acele momente - negociatorul răpitorilor solicită un răspuns la variantele de răscumpărare cerute, care însemnau anunţul de retragere a trupelor din Irak, eliberarea unor prizonieri irakieni sau punerea la dispoziţie în schimbul celor trei cetăţeni români a 20 de militari din contingentul românesc dislocat în 
Irak, alternative propuse pe data de 9 aprilie. Ameninţarea era că va recurge la decapitarea „băiatului înalt”. Sigur, l-am identificat imediat pe Sorin Mişcoci. Pe 13 aprilie, negociatorul răpitorilor revine cu oferta fermă de a renunţa la planul iniţial prin care ne cerea anunţarea retragerii trupelor, dar cere ferm să se predea grupării pe care o reprezintă 20 de militari români. Pe 14 aprilie, au loc noi arestări la Bagdad, arestări de irakieni făcând parte din prima facţiune a răpitorilor, ca urmare a celor descoperite de autorităţile irakiene în interogatoriile celor deja arestaţi. Pe 17 aprilie punctul esenţial al poziţiei negociatorului român a fost solicitarea unei probe de viaţă. Negociatorul din partea grupului de răpitori solicită ferm schimbul pentru 20 de soldaţi români din contingentul dislocat în Irak. Pe 19 aprilie, noi propunem contactului nostru, negociatorului din partea grupării de răpitori, ca România să deplaseze un volum ridicat de ajutoare pentru cetăţenii aflaţi în zona de jurisdicţie a trupelor române. Tot atunci intervine şi o criză de neîncredere între cele două părţi, criză de neîncredere pe care noi o resimţim din modul în care negociatorul răpitorilor abordează problemele în discuţie şi ne suspectează că suntem în colaborare cu autorităţile irakiene pentru arestarea unor irakieni. Pe 21 aprilie intervine partea dură a jocului negociatorului. Negocierea este tot timpul în joc, până la urmă - nu vreau să fie tratată expresia cu uşurinţă. Negociatorul răpitorilor ne cere să urmărim pe Internet în cursul serii decapitarea unuia dintre cei trei ostatici români. Răspunsul negociatorului nostru, în 21 aprilie, este să nu treacă la decapitare pentru ca noi avem o problemă în urma căreia s-ar putea să adoptăm una din soluţiile solicitate, dar nu avem proba că cei trei cetăţeni români şi însoţitorul lor trăiesc. Pe 22 aprilie vine proba, prompt, dar o probă care a creat o tensiune extraordinară în opinia publică românească. Ea se constituia însă în dovada de viaţă pe care noi o solicitam şi acesta era mesajul pe care noi încercam să-l dăm şi jurnaliştilor, şi opiniei publice din România că, sigur, imaginile, aşa cum au fost filmate, sunt impresionante, dar ele pentru noi aveau o valenţă deosebită, probau că cei trei cetăţeni români sunt în viaţă. În 22 aprilie, pentru prima dată gruparea s-a şi identificat: Muhad bin Jabal. Ni se dau patru zile pentru anunţul de retragere a trupelor române din Irak, în caz contrar, la patru zile, deci 
pe 26 aprilie, ziariştii urmând să fie executaţi. Pe data de 26 aprilie răpitorii declanşează o campanie extraordinară de creare a tensiunii, deci când se împlineau cele patru zile şi noi nu avusesem reacţie. Domnul director Dan Dumitru, de la Prima TV, a primit un mesaj audio de la răpitori. Aceştia i-au solicitat expres să multiplice mesajul şi să-l distribuie întregii mass media româneşti. Atunci am considerat că este necesar în primul rând să discut cu domnul director Dan Dumitru şi să invit mass media, care putea reacţiona imediat, adică radiouri şi televiziuni, pentru a încerca să-i conving să nu accentueze presiunea publică. M-am bucurat să constat că cei mai mulţi dintre responsabilii de ştiri din mass-media românească au înţeles să ne dea acea mână de ajutor. Constatând că nu există reacţie din partea mass-media româneşti - şi aici sigur, vor fi destule ironii, 'de unde au ştiut, ştiau ei ce este în ţară', ştiau foarte bine ce e în ţară - răpitorii au anunţat prelungirea cu 24 de ore a termenului limită, condiţionând acest lucru de anunţul de retragere a trupelor româneşti din Irak. Din păcate, seara apar aceste teribile imagini cu apelul la retragere sau uciderea lui Sorin Mişcoci şi a însoţitorului lor american. Noi am înţeles foarte bine, având în vedere că răpitorii ştiau ce transmit la Al Jazeera, ca se urmărea dublarea efectului imaginilor de la Al Jazeera cu un efect mediatic intern extrem de puternic, dar mai obţinusem 24 de ore. Pe 27 aprilie, la ora 11:30, 
pe fondul teribilei tensiuni publice create, am convocat grupul operativ pentru a lua decizii de care depindea practic nu numai soarta ostaticilor, ci şi politica externă a statului român şi siguranţa cetăţenilor lui. Am făcut o analiză cu specialiştii de care dispuneau serviciile de informaţii şi am convocat Consiliul Suprem de Apărare a Ţării pentru a-i propune soluţia pe care o consideram viabilă. Decizia a fost aceea că statul român nu va ceda şi nu-şi va modifica opţiunile de politică externă şi angajamentele asumate în plan internaţional sub nici un fel de presiuni şi ca atare nu vom da curs revendicărilor de natură politică. Imediat după şedinţa CSAT din 27 aprilie, am cerut familiilor celor răpiţi, reunite la Palatul Cotroceni pe parcursul celor 5 zile, să continue să aibă încredere în demersul autorităţilor. La ora 18:00, ora României, ultimatumul expira. Vă mărturisesc că în raport cu tensiunea creată decizia a fost extrem de grea, ştiam că nimic şi nimeni nu justifică sacrificarea unor vieţi omeneşti. În acelaşi timp, dincolo de principii, în adoptarea unei soluţii corecte, am beneficiat de informaţii, de o informaţie, asta era marea lacună a informaţiei, că totuşi nu vor trece la executare cu toată presiunea mediatică formidabilă ce fusese creată. În 27 aprilie, în urma înţelegerii anterioare cu negociatorul din partea răpitorilor, am încercat contactarea imediată după ora 18:00. Cei doi negociatori se înţeleseseră că, după ora 18:00, la expirarea ultimatumului, se vor auzi pentru a indica site-ul pe care să vedem efectele. Tot în data de 27 aprilie, noi am făcut o solicitare publică Consiliului Înţelepţilor Musulmani din Irak pentru intervenţie, pentru implicare în eforturile de recuperare si eliberare a ostaticilor români. In discuţia din 26 aprilie se stabilise, că la expirarea ultimelor 24 de ore, deci la 18:00, se vor reauzi pentru a indica site-ul de pe care să ia imaginile cu care ne ameninţase negociatorul răpitorilor. Vă pot spune că nu s-a reuşit contactarea, ceea ce pentru noi era un semn bun. Pe 28 aprilie, negociatorul român insistă să se dea o probă de bunăvoinţă şi cerem eliberarea lui Marie-Jeanne pe un fond religios bine analizat cu oameni care cunosc lumea arabă şi tratamentul religios care se dă Fecioarei Maria. Tot pe 28 aprilie, de data aceasta neavând confirmarea că răpitorii au trecut la acţiunea de ucidere a vreunuia sau a tuturor ostatecilor, decidem să-l informăm pe negociatorul din partea răpitorilor că puterea de la Bucureşti 
refuză anunţul oricărui plan de retragere a trupelor româneşti din Irak. Aveam nevoie să eliminăm acest subiect de negociere pentru a putea plasa negocierea în alt palier. Începând din 28 aprilie, după expirarea ultimatumului, am hotărât activarea atât a canalului privat, cât şi a canalului de negociere a clericilor musulmani deoarece 28 aprilie ne-a alertat foarte mult pentru că nu reuşeam să mai contactăm partenerul de negociere din partea grupului de răpitori. Aş vrea să ne înţelegem foarte bine: niciodată cele două canale, care între timp fuseseră construite, n-au stat pasive, dar ele n-au avut misiune de principal negociator. Ele au avut misiunea de a-şi găsi partenerul, corespondentul în grupare, lucru pe care l-au făcut. Ne menţinem pe cele două canale, canalul privat şi canalul clericilor, până pe 3 aprilie, când are loc o primă tentativă de preluare a ostatecilor, tentativă care eşuează. Probabil n-o să ştim niciodată dacă a fost o tentativă reală sau verificare. Ea a fost realizată pe unul din cele două canale care au devenit foarte active după ce s-au întrerupt comunicaţiile, pe 27 aprilie, cu canalul care ţinea de negociatorul din Ambasadă. A fost un moment extrem de dificil. N-o să vă dau elemente care să pară a dramatiza situaţia, dar vă pot spune că în interiorul acestei tentative, patru militari din grupul antitero al unuia din serviciile de informaţii au stat de dimineaţă până seara într-o casă în Bagdad, lucru extrem de riscant. Seara s-a decis părăsirea 
casei. În 4 mai, până pe 13 mai, menţinerea contactului cu negociatorul răpitorilor - eu aici vă descriu un singur canal, cel pe care pe urmă s-a produs eliberarea - devine extrem de dificil. Este sporadic, pentru perioade extrem de scurte de timp. Chiar dacă acest canal, care se ţinea cu Ambasada - fusese singurul care ne dăduse probe de viaţă, celelalte două canale nereusind sa ofere nici o probă de viaţă -, aveam dificultăţi extrem de mari în a menţine legătura cu negociatorul răpitorilor. Pe 14 mai se reiau în mod real negocierile. Intrerupte practic pe 27 aprilie, la ora 18:00, la expirarea ultimatumului, reluăm negocierile pe canalul pe care l-am considerat tot timpul canal principal, ocazie cu care cerem o nouă probă de viaţă, având în vedere şi operaţiunile extrem de ample desfăşurate în intervalul 3 mai - 12 mai în jurul Bagdadului şi în Bagdad. Pe 18 mai - între timp au fost discuţii continue - ne înţelegem şi asupra condiţiilor de schimb, pe care nu vi le voi face cunoscute, pentru că nu implică doar statul român şi nu sunt autorizat să vorbesc despre ele. Pe 18 mai se primeşte o probă de viaţă cu cei trei cetăţeni români, care nu se face publică, conform înţelegerii cu negociatorul răpitorilor. Dovada de viaţă conţine şi mesajul negociat în intervalul 15-18 mai şi condiţiile în care acesta trebuie să fie prezentat şi aceasta a fost caseta pe care n-aţi ştiut-o niciodată. Iată, serviciile de informaţii din dischetă au reuşit să selecteze această imagine, care a fost verificată cu ziarul cumpărat de Ambasadă în data de 18 mai. Corespundea. Aveam şi mesajul, aveam şi ziarul şi numele ziarului şi era confirmat că nu era un ziar făcut ca să ne fie prezentat, ci era ziarul care se afla pe piaţă. Aici apare şi o confuzie. Uitaţi-vă la tricourile lui Marie Jeanne şi al lui Ovidiu. Aveau tricourile inversate. Ovidiu purta tricoul lui Munaf, iar Marie Jeanne purta un tricou cu care Ovidiu fusese în imagini anterioare. Sigur, am interpretat şi partea cea mai rea a mesajului, şi anume ca unuia tot i-a luat capul. Era partea cea mai rea, după ce ne înţelesesem, sau era mesajul „nu vi-i dăm pe toţi patru, ci doar pe cei trei cetăţeni români”. Mergem mai departe. Era exact mesajul solicitat, exact în condiţiile solicitate. În perioada 18 - 21 mai, se dau în mod succesiv informaţii cu privire la punctele de întâlnire pentru preluarea ostatecilor, deci negociatorul din partea răpitorilor ne dă în mod repetat întâlniri în fiecare zi în alt loc, cu justificarea "nu 
s-a putut", "n-am avut condiţii", diverse justificări, dar nu s-a produs schimbul. Aici riscurile au fost asumate de grupul antitero al SIE, care se deplasează în cele trei zile în diverse puncte. Ele puteau fi oricând o capcană. În acelaşi timp ne dădeam seama că poate fi şi o verificare a corectitudinii noastre, dacă nu cumva grupul antitero sau - ştim noi că era grupul antitero - dar grupul de militari care se convenise să fie în număr de opt la preluare, dacă grupul de militari nu este cumva urmărit de un grup de intervenţie extrem de puternic care să-i prindă eventual pe răpitori. Au fost zile în care vă pot spune că treceam de la speranţă la disperare şi invers, până pe data de 22 mai, când cei trei cetăţeni români şi însoţitorul lor ne-au fost predaţi într-o operaţiune paşnică, dar periculoasă, care s-a făcut cu supravegherea momentului preluării celor trei cetăţeni români şi a însoţitorului lor într-un punct dinainte desemnat în Bagdad. A fost o operaţiune extrem de rapidă, pentru că ea a implicat un număr destul de mare de oameni. La ora 13:44, cei trei cetăţeni români şi cetăţeanul american se aflau în deplină siguranţă la sediul Ambasadei României din Bagdad. Problema cetăţeanului american: având în vedere că-l suspectam de implicare în realizarea aranjamentului, intenţia noastră fermă a fost să-l aducem în România. A trebuit însă - pentru că aeroportul din Bagdad este un aeroport controlat de forţele americane, pentru că noi cerusem încă din data de 22 mai permisiunea 
de aterizare a aeronavei Hercules, care a sosit pe 22 mai la ora 21:00 -, a trebuit să informăm autorităţile americane - este aşa-numitul "working hostage group", condus de autorităţile americane - că deţinem şi cetăţeanul american şi pe cei trei cetăţeni români. Autorităţile americane ne-au solicitat interogarea celor patru. Nu am fost de acord cu cei trei cetăţeni români. Am fost de acord, conform legislaţiei internaţionale, cu interogarea cetăţeanului american de către autorităţile americane. Interogarea lui Munaf s-a produs în seara de 22 mai într-un loc neutru - nici la Ambasada României, nici la Ambasada SUA - ea urmând să continue a doua zi dimineaţă. A doua zi dimineaţă, în baza legii, Mohamed Munaf a fost arestat de Poliţia Militară a SUA şi opţiunea noastră a fost să ducem rapid cetăţenii români la avion şi să venim cu ei acasă. Acum suntem în discuţii cu autorităţile americane, în încercarea de a-l aduce în ţară măcar pentru un interogatoriu serios şi pentru confruntări cu Omar Hayssam. Acesta este filmul pe care vi l-am promis. Nu v-am promis secrete, nu v-am promis decât ceea ce se poate spune. Aş vrea să aveţi convingerea că toată această operaţiune s-a desfăşurat în limitele legii, cu respectarea obligaţiilor statului român faţă de cetăţenii săi. Si vă rog să fiţi convinşi că orice cetăţean român ar fi fost răpit, am fi acţionat la fel. Nu ştiu dacă am fi avut tot atâta succes. Nu ştiu dacă am fi reuşit. Totul depinde de condiţii. Sunt atâtea state care au reuşit şi poate tot atâtea câte nu au reuşit. Aş vrea să subliniez importanţa extraordinară în menţinerea unei atmosfere tolerabile a comunităţii musulmane din România, care a fost capabilă, alături de alte intervenţii, să creeze, după momentul de criză din 27 aprilie, o adevărată avalanşă de declaraţii în favoarea ostaticilor români. Crearea unei atmosfere în care clerul musulman susţinea eliberarea ostaticilor ne-a fost extrem de utilă. De asemenea, Ministerul de Externe, prin intervenţiile şi mesajele duse inclusiv la ministrul de externe al Siriei sau transmise către miniştrii de externe din ţările arabe au fost extrem de utile. Toate aceste elemente au creat o atmosferă care ne-a permis să ajungem la o înţelegere. Le mulţumesc deci tuturor celor care prin efortul lor au făcut ca cei trei cetăţeni români să fie astăzi acasă. Aş vrea să vă mai fac câteva precizări, pentru că intuiesc nişte întrebări, precizări care mi se par extrem de importante. Da, Omar Hayssam şi Mohamad Munaf sunt implicaţi, 
Omar Hayssam în iniţierea actului de răpire, Mohamad Munaf în pregătirea lui la Bagdad. Nici unul nu avem nici o declaraţie care să susţină că vreunul din cei trei ziarişti ar fi fost informaţi. Am crezut că o astfel de declaraţie ar putea să facă Mohamad Munaf. După ce a fost reţinut de trupele americane, după ce a fost interogat de ei am trimis şi noi un procuror şi doi ofiţeri anchetatori în Bagdad pentru a-l interoga pe Munaf, care nu confirmă zvonul, aprecierile că vreunul din cei trei cetăţeni români a ştiut că se pregăteşte o răpire. De altfel, interogatoriile luate se află în dosarul depus de Parchetul General la instanţă, pentru a se putea face reţinerea lui Omar Hayssam pe terorism. Ceea ce nu înseamnă că ziariştii români sau cetăţenii români nu au greşit. Au avut un profund dispreţ pentru reguli elementare, dispreţ care dacă s-ar fi răsfrânt pur şi simplu asupra lor era problema lor, dar prin ceea ce li s-a întâmplat şi prin modul cum au evoluat lucrurile au pus statul român într-o situaţie extrem de dificilă, datorită nesăbuinţei. Nu aş vrea să credeţi că-i cert, dar este o realitate. De altfel, chiar acum avem alţi doi ziarişti cărora ambasada de la Amman le-a propus să nu meargă mai departe către Bagdad, pentru că nu le pot asigura protecţia. Astăzi, maşinile Ambasadei României au fost atacate şi doi militari din structurile de protecţie au fost răniţi. Desi ambasada îşi va lua nişte măsuri în continuare de diminuare a ieşirilor din Ambasadă, cei doi ziarişti 
de la "Naţional" au decis totuşi să se îndrepte către Bagdad. Avem informaţii că ar face-o, în mod iresponsabil, cu taxiul, de la Amann către Bagdad, sunt vreo 800 de km. Sper ca ceea ce au comunicat prin telefon Ambasadei să nu fie real, cum că au plecat cu taxiul, pentru că au de trecut prin nişte zone în care e greu să treacă un regiment ca să ajungă la Bagdad. Eu am conştiinţa împăcată. Stiu că unii sunt supăraţi că a reuşit operaţiunea. Eu le mulţumesc tuturor celor care au contribuit la ea, îi rog cu respect să nu mai construiască scenarii, a fost o realitate a răpirii celor trei ziarişti. De asemenea, îi rog cu respect să înţeleagă că nici un preşedinte, nici un preşedinte, nici un serviciu de informaţii al unui stat nu ar accepta să facă un joc pe viaţa a trei cetăţenii ai statului. Sigur, unii sunt capabili să transfere către autorităţile statului român ceea ce ei ar face. Eu nu am fost ales ca să fac jocurile pe care le speculează unii pe toate canalele mass-media. Mă întreb care le-ar fi fost reacţia, dacă, Doamne fereşte, măcar unul din cei trei cetăţeni români şi-ar fi pierdut viaţa sau toţi trei. Astăzi nu ştiu cum să denigreze un succes al statului român. Care le-ar fi fost poziţiile dacă ar fi fost un eşec?! S-a întâmplat şi la state mai puternice să fie un eşec. Aş vrea să mai fac o precizare: cei trei colegi ai dvs. nu au nici o restricţie din partea autorităţilor române să vorbească. Repet, cei trei colegii ai dvs. nu au nici o restricţie din partea statului român, autorităţilor române, să vorbească. Dacă au vreo restricţie au probabil o restricţie de conştiinţă, care ţine de nepunerea în pericol a vieţii altora care sunt şi acum cum au fost ei. Noi nu i-am interogat. S-au făcut foarte multe afirmaţii că instituţiile statului i-au interogat. Autorităţile române îi consideră pe cei trei cetăţeni români parte vătămată. În acelaşi timp, i-am rugat să ne pună la dispoziţie toate informaţiile pe care le au din acest calvar de 55 de zile, lucru pe care, atât cât au putut, atât cât şi-au adus aminte, l-au făcut. Noi le vom cere, dacă nu o vor face din proprie iniţiativă, ca în zilele următoare să se constituie în parte vătămată în mod oficial. Încă o informaţie pe care cred că trebuie să v-o dăm: în urma aranjamentului cu autorităţile irakiene, în afară de ultima deplasare a procurorilor şi a anchetatorilor la Bagdad pentru interogarea lui Munaf, a mai fost anterior o deplasare a unui procuror şi a doi ofiţeri anchetatori care au anchetat nouă dintre 
cei reţinuţi. Probabil că în perioada următoare se va face o nouă deplasare pentru culegere de date suplimentare în urma evoluţiilor care au apărut de atunci. Vreau să ştiţi că în calitate de şef al grupului operativ nu acuz pe nimeni, avem doar informaţii, în continuare dosarele de terorism. Documentele şi probele care trebuie administrate într-un astfel de dosar sunt problema Parchetului General, a procurorilor desemnaţi în acest caz şi am convingerea că au cel puţin deocamdată suficiente probe tehnice şi declaraţii olografe pentru a-şi putea duce misiunea. Fac un avertisment public către medicii care constată bolile grave ale lui Omar Hayssam. Primul lucru care s-a făcut după arestarea lui pe data de 5 aprilie a fost expertizarea medicală cu medici specializaţi. Certificatele lui sunt de om normal, iar cei care îi vor crea condiţii să scape din faţa legii nu pot fi decât nişte oameni care sunt complici, indiferent care le este meseria. Vă mulţumesc mult. Da. Vă pot spune că cea mai mare parte din răspunsuri trebuie să le daţi chiar dvs., ziariştii, pentru că apăreaţi pe toate posturile de televiziune şi de radio strigându-vă sus şi tare sursele „din surse bine informate, din surse de la servicii de informaţii, din surse de la Bagdad”. Dvs. înşivă v-aţi clamat sursele, într-un program extrem de intens de dezinformare. În ceea ce ne priveşte, pe ce avem dovezi tehnice, este reporterul ANTENEI 1, care a transmis de la Bagdad ce ştia el despre faptul că sunt liberi ziariştii 
şi că sunt deţinuţi de americani, Mile Cărpenişan. O altă sursă extrem de toxică pe care a trebuit ca pe canalele statului să o îndepărtăm a fost doamna... Simona Marinescu, vă mulţumesc mult, a trebuit să intervenim pentru ca dânsa să fie mutată de la Bagdad, pentru că introducea în presa românească un set de informaţii extraordinare. Ca mijloace media, mijloace de intoxicare - şi va trebui, dacă sunt cinstiţi, să ne spună - mijloace majore au fost postul de televiziune ANTENA 1 şi OTV; mijloace majore de intoxicare a populaţiei, clamând despre surse pe care dânşii le deţin. Dacă vor să fie cinstiţi, dacă sunt cinstiţi cu poporul român, să spună sursele care i-au făcut să transmită astfel de informaţii, informaţii care au făcut mult rău. Aş putea să vă spun că în primă fază, în acea campanie furibundă în care vă străduiaţi care mai de care să convingeţi cât de implicaţi sunt propriii dvs. colegi în actul de răpire, Omar Hayssam etc., legând-o de activităţi poate incorecte, cumpărări de maşini sau nu ştiu ce, şi acela a fost un element care i-a făcut pe cei care iniţiaseră şi organizaseră răpirea în fază iniţială să afirme că planul a căzut, că este deconspirat. Nu aţi ştiut mare lucru, dar aţi mers pe piste care au dus la evoluţia nefericită a cazului. Aş putea să vă spun un alt lucru. Nu credem în varianta că Omar Hayssam voia să vină pe cal alb înapoi în ţară şi cu ziariştii. Omar Hayssam vroia să găsească doar motivaţia să plece din România, fără să aibă de gând să se mai întoarcă vreodată. El, de altfel, şi-a predat toate firmele, toată averea, către Munaf, pentru Munaf era extrem de important să revină, de aceea a şi suportat statul la beci, pentru că miza lui era infinit mai mare, aceea de a se întoarce credibil în ţară, pentru că este cel pe numele căruia s-a transferat averea, cea mai mare parte a averii lui Omar Hayssam - el, soţia dânsului şi, de asemenea, doctorul Yassin, un alt beneficiar, dar un beneficiar cinstit al transferurilor de avere. Doamnă, de la a informa până la a face ce trebuie e mare lucru. Ziariştii pot să spună, noi avem probe că nu am avut comportamentul normal pentru o zonă de război şi nu au respectat regulile zonei de război. Eu vă dau un răspuns. Din păcate, nu au ştiut. Deci nu au avut informaţii că Omar Hayssam pregăteşte sau iniţiază, pentru că pregătirea s-a făcut în Irak, de la sosirea din 23 martie a ziariştilor, până pe 28 martie. Sigur, a fost o pregătire superficială, lucru care s-a văzut, dar serviciile de informaţii 
nu au avut informaţia că Omar Hayssam iniţiază o astfel de acţiune. Vă pot spune că Omar Hayssam s-a aflat în monitorizarea SRI până în luna octombrie, când dosarul Omar Hayssam a fost predat Parchetului General. Din acel moment, SRI a suspendat, conform legii şi regulilor, monitorizarea, aceasta trecând în responsabilitatea Parchetului General, cu instituţiile care aveau sarcini eventual. Dar nu există - s-au luat toate înregistrările de pe telefoanele cunoscute ale lui Omar Hayssam şi nu s-a ivit, nu a apărut nici măcar o frază care să indice că ar exista intenţia organizării acestui act. Este şi greu. La Omar Hayssam s-au găsit cinci telefoane. Erau cunoscute a exista doar două telefoane, care au fost în supraveghere. Nu mai vorbim despre faptul că oricare dintre noi poate cumpăra cartele CONNEX GO şi să vorbească cât vrea neascultat de nimeni, pentru că nimeni nu ştie numărul de telefon; ORANGE sau CONNEX GO sau ce vreţi dvs.! Oricine poate cumpăra cartele al căror număr nu este cunoscut nimănui. Chiar era aşa, oarecum greu de suportat ideea că oameni care, ştiu foarte bine, îşi cumpără şi ei cartele de pe la toate chioşcurile, cartele pentru telefoane, care spuneau "Cum, dacă a fost monitorizat, nu l-au interceptat!". Păi, sunt atâtea posibilităţi să îţi cumperi cartele de care nu ştie nici vântul, nici pământul! Nu mai spun, firma! Mai mult decât atât, este greu de presupus că un astfel de act se iniţiază discutând la telefon. Probabil, Omar a discutat cu Munaf la 
iarbă verde, la... oriunde; aşa ceva îmi este greu de crezut că se discută pe telefoane, fie ele şi cu cartele Orange sau Conex go sau de care vreţi. Vă rog. Vă mulţumesc pentru întrebare. În două locaţii au stat. Nu ştim dacă sunt aceleaşi sau altele, e greu de spus că sunt aceleaşi... Să ştiţi că este o mare diferenţă; în prima locaţie au stat într-o cameră normală, în al doilea au cam stat sub pământ, ei nu sunt filmaţi în locaţia în care au stat. E greu să spunem că sunt aceleaşi, poate seamănă, e cu totul altceva. Am repetat şi noi, şi tricourile şi carpetele... Da, eram şi exasperat de ea. Greşit. Nu a fost ... haideţi să discutăm. Eu vă respect foarte mult, ca ziarişti, şi am venit cu date absolut reale, dar foarte adevărat, nu sunt complete. Nu a ştiut nimeni despre acea operaţiune din 3 mai şi nu a fost un eşec al serviciului, a fost un eşec al preluării. Deci, haideţi să o aşezăm unde trebuie, a fost justificată de cei care-i deţineau, că nu s-a putut, probabil ştiţi că pe 3 mai a început o adevărată nebunie la Bagdad, a fost ziua în care în Parlamentul irakian a fost desemnat noul guvern, au fost măsuri extrem de dure de securitate, dar în acelaşi timp şi extrem de multe atentate. Din 3 mai au ţinut-o până prin 12 mai, deci, ar exista circumstanţe a imposibilităţii executării schimbului pe data de 3 mai. Cum la fel de bine putem să apreciem că a fost un test pe care răpitorii l-au făcut, pentru a constata dacă autorităţile române sunt serioase, dacă pentru ei este vreun pericol sau nu. Lucrurile sunt mai complicate decât par. Noi, în momentul de faţă, nu ştim dacă să luăm de bun ce ne-au spus negociatorii răpitorilor, adică 'nu am putut să-i aducem', sau să considerăm că a fost un test. Dacă a fost un test, mulţumesc lui Dumnezeu că am avut inspiraţia să ducem o acţiune care le-a consolidat încrederea că pot continua negocierile cu noi. Mulţumesc. Nu are, dar mai schimbăm lumea. Nu, doamnă. Nu a mai fost interceptat de SRI. El a continuat să fie interceptat, dar nu de SRI, chiar dacă s-a utilizat tehnica SRI, dar la cererea altei instituţii şi înregistrările mergeau la altă instituţie decât la SRI. Anca Doi. Unul este uşor rănit. Înainte să intru în această întâlnire revenise la ambasadă. Cel de-al doilea a fost operat, e la pulpă, amândoi sunt la picior răniţi, cel de-al doilea este operat şi probabil mâine va fi trimis pentru convalescenţă la ambasadă. Este operat într-un spital militar american. Doar doi militari răniţi. S-a produs un atac asupra 
maşinilor ambasadei care duceau curierul diplomatic la aeroportul din Bagdad, astăzi, şi nu vreau să-l leg de nimic altceva, dar este prima dată când convoiul Ambasadei României este atacat. De aceea fac la dvs. un apel extrem de călduros: Nu vă duceţi la Bagdad dacă nu aveţi treabă! Nu, încă nu avem un răspuns. Încercăm să obţinem aducerea lui în ţară pentru confruntare cu Omar Hayssam. Greşit. Ei au făcut o solicitare politicoasă, cu care noi nu am fost de acord. Pentru situaţia operativă din Irak este extrem de importantă orice informaţie a unor oameni care au stat ostatici la o grupare care i-a răpit. Însă au fost, de asemenea, la fel de înţelegători, dacă nu am fost de acord, să nu forţeze lucrurile, dar şi-au exercitat dreptul de a-şi ţine cetăţeanul american pentru interogatoriu într-o unitate militară. Doamnă, cine ştie ce am schimbat doamnă? Nu. Este o intoxicare. Noi am discutat inclusiv cu domnul ambasador al Irakului. A fost un lucru de care s-a prevalat Munaf, spunând că este o delegaţie care pleacă în numele MApN şi de aici a apărut toată povestea, că un ofiţer MApN i-ar fi însoţit la ambasadă. Nu este adevărat, nici un ofiţer MApN nici nu a dat telefon, nici nu i-a însoţit la ambasadă. Eu vă doresc o seară plăcută... Am marea rugăminte la dvs. să luaţi lucrurile aşa cum sunt, pentru că aşa cum vi le-am prezentat sunt. S-ar putea, cu toată grija pe care am avut-o de a nu crea contradicţii în expunere, să nu vi se lege câte ceva, acolo să ştiţi că lipsesc lucruri 
care nu se pot spune. Si poate că e timpul să avem încredere în instituţiile statului român. Cred că destul de mult. S-au deplasat foarte mulţi ofiţeri, s-au cumpărat informaţii, s-au deplasat mijloace. O operaţiune scumpă, dar nu cred că poate fi comparată cu viaţa unui om. Dacă dvs. aveţi preţ pentru ea, spuneţi-mi-l, să ştiu la cât preţuiţi românii. Pentru mine nu au preţ. Vă doresc o seară plăcută. La revedere.

Excelenţele Voastre, Domnilor generali, ofiţeri şi soldaţi, Distinşi invitaţi, Participăm împreună, cu deosebită plăcere, la această importantă Ceremonie, care are o dublă semnificaţie - una politică şi alta militară. Este vorba, pe de o parte, de schimbarea Preşedinţiei Procesului Reuniunilor Miniştrilor Apărării din sud-estul Europei (SEDM) şi, pe de altă parte, de schimbarea comenzii Brigăzii Multinaţionale SEEBRIG. Suntem onoraţi să punem în evidenţă, încă o dată, atât succesul procesului de cooperare politico-militară regională, reprezentat de această reuniune instituţionalizată a miniştrilor apărării din sud-estul Europei, cât şi posibilitatea ca experienţa rezultată din evoluţia acestui proces să fie aplicată şi în afara regiunii noastre. Pe parcursul ultimilor ani, Europa de Sud-Est a trecut prin multe transformări, devenind aproape de nerecunoscut. Dezvoltările pozitive sunt vizibile, în mod clar, în întreaga regiune. Este vorba, în primul rând, de încetarea, sperăm definitivă, a stării de război, a violenţelor majore, dar şi de progresele remarcabile înregistrate în soluţionarea conflictelor cronice care au zguduit Balcanii de Vest ani de-a rândul. Continuă procesul de implementare a valorilor democratice. Consolidarea statelor şi a naţiunilor asigură fundamente tot mai solide pentru cooperarea regională. Construirea unor economii de piaţă eficiente şi competitive înregistrează noi progrese. Creşte capacitatea ţărilor noastre de furnizor de securitate şi stabilitate. Cred că toată lumea este de acord că putem vorbi despre astfel de progrese nu numai la nivelul regiunii dar şi în cazul concret al unor ţări greu încercate în ultimii ani, şi mă refer aici atât la Bosnia şi Herţegovina cât şi la Uniunea Serbia-Muntenegru, ale căror eforturi pe drumul către o democraţie adevărată nu pot fi decât lăudabile. Ne rămâne însă în continuare nouă, tuturor, sarcina de a căuta noi căi pentru soluţionarea deplină a tensiunilor şi conflictelor încă existente aici, pe baza unor principii echitabile, plecând de la premisa că standardele europene sunt obligatorii şi reprezintă condiţia fundamentală a soluţionării acestor conflicte. Suntem acum într-o perioadă de reconstrucţie a Balcanilor de Vest şi, esenţial pentru soluţionarea problemelor din această regiune, este o abordare europeană, atât în ceea ce priveşte nivelul de autonomie, cât şi în ceea ce priveşte buna colaborare între ţări vecine. O abordare în care să fie luate în calcul interesele legitime ale tuturor 
şi în care să nu existe învingători şi învinşi. În opinia noastră, în Balcani singurii învingători trebuie să fie democraţia, drepturile omului, domnia legii, bunăstarea şi cooperarea. Conceptul european despre buna convieţuire, care s-a aplicat în România cu succes, este conceptul care trebuie aplicat în Balcanii de Vest. Aceasta este responsabilitatea fundamentala a noastră, a politicienilor si acesta este o posibilă zonă în care contribuţia Reuniunii Miniştrilor Apărării si SEEBRIG poate să crească substanţial. În acest context, şi în deplină concordanţă cu obiectivele fundamentale ale politicii noastre externe şi de securitate, România îşi reafirmă sprijinul pentru aspiraţiile de integrare euro-atlantică ale Albaniei, Croaţiei şi Republici Macedonia. Această susţinere nu numai că certifica solidaritatea noastră, ci şi contribuie semnificativ la stabilitatea, democraţia, creşterea economică şi securitatea întregii regiuni. Europa de Sud-Est a fost, secole de-a rândul, o regiune divizată de diverse ideologii, sisteme politice si economice ori alianţe militare. Astăzi, putem afirma că, trecând printr-un proces profund de transformare democratică internă şi, beneficiind de o implicare activă a comunităţii internaţionale, Europa de Sud-Est a devenit o regiune aproape stabilă. În acest sens, Procesul Reuniunilor Ministeriale şi Brigada Multinaţională fac parte din noua imagine a Europei de Sud-Est. Această nouă imagine se bazează pe sprijin reciproc, multinaţionalitate şi asumarea 
responsabilităţilor la nivel regional. Chiar şi acest Proces este o expresie concludentă a amplificării eforturilor naţionale armonizate de conştiinţa responsabilităţilor comune pe care ni le asumăm, dar şi premisa obligatorie a capacităţii noastre de a dobândi o relevanţă reală în noua ecuaţie de securitate a Europei. Şi, dacă suntem de acord că Europa de Sud-Est trebuie să aibă ea însăşi o strategie regională comună, atunci când se vorbeşte despre transformare, cred că ar trebui să începem să ne gândim şi la ce se întâmplă dincolo de graniţele regiunii noastră. La ce ar servi o Europă de Sud-Est stabilă şi democrată daca ar avea în vecinătate zone cu potenţial exploziv, cum ar fi Marea Neagră sau Caucazul de Sud, zone inspirat denumite în literatura de specialitate ca posibilii „Noii Balcani Globali”? Cred, de aceea, că a sosit momentul să căutăm împreună soluţii noi si pentru gestionarea riscurilor la adresa securităţii care apar dincolo de propriile noastre graniţe. Spun acest lucru pentru că noi credem cu adevărat că o Europă de Sud-Est stabilă, sigură şi prosperă poate reprezenta un model viabil de cooperare pentru regiunile învecinate. În acest sens, Procesul Reuniunilor Miniştrilor Apărării asigură un cadru excelent de cooperare, care poate servi ca un exemplu de promovare a unui nou şi eficient stil de diplomaţie în prevenirea şi rezolvarea conflictelor. Ca o ţară aflată la frontiera de est a Alianţei, preocupată de problemele de securitate din regiune, credem că România poate sa reprezinte o „punte” spre o regiune care, la rândul ei, trebuie să se apropie tot mai mult de comunitatea euro-atlantică şi de valorile sale democratice şi sociale. În acest sens, ţara noastră se află în plin proces de elaborare a Strategiei de Securitate Naţională, care include şi un capitol major consacrat securităţii în zona Mării Negre. Credem că, pentru acest lucru, este absolută nevoie de un nou summit al statelor riverane şi, totodată, este nevoie de o mai activă implicare a aliaţilor si partenerilor noştri în eforturile internaţionale vizând consolidarea securităţii regiunii şi identificarea soluţiilor apte să contracareze mai eficient noile riscuri şi ameninţări. Am în vedere terorismul, proliferarea armelor de distrugere in masa, corupţia şi crima organizată, conflictele mai mult sau mai puţin îngheţate, derapajele de la democraţie şi proasta guvernare. Perspectivele de aderare la NATO şi Uniunea Europeană au fost - până în prezent - motive mobilizatoare pentru integrarea 
europeană a noilor democraţii. În noul context de securitate regională, credem că o Strategie Euro-Atlantică pentru zona Mării Negre este absolut necesară, atât pentru găsirea unor soluţii viabile vizând implementarea securităţii colective şi extinderea cooperării instituţionale, cât şi pentru accelerarea transformării ţărilor din regiune în adevărate democraţii. Succesul oricărui proces regional depinde de un angajament ferm, de disponibilitatea fiecărei ţări de a-şi nuanţa poziţia naţională şi de o strategie comună. Lucrând împreună, statele participante la acest Proces au contribuit în mod considerabil la creşterea încrederii, solidarităţii şi cooperării. Trupele noastre sunt astăzi mai bine pregătite pentru a acţiona, împreună, în sprijinul păcii. Ele reprezintă, astăzi, o adevărată forţă de menţinere a păcii la care fiecare ţară membră a contribuit semnificativ şi nu numai cu resurse. În ciuda unor greutăţi temporare şi a unor resurse financiare insuficiente, am reuşit să alcătuim un pachet de forţe luat acum în considerare de către NATO, pentru o eventuală participare la soluţionarea conflictelor din Iraq şi Afganistan. Cred că organizaţii ca acestea trebuie să preia iniţiativa în dezvoltarea unui consens politic regional, cu scopul de a elimina sau reduce disputele interne, intra-statale sau regionale, a identifica priorităţile majore şi a conveni asupra cerinţelor de acţiune comună. Ca rezultat, am putea să ne direcţionăm resursele, destul de limitate, de altfel, 
în aşa fel încât să fim pregătiţi să facem faţă provocărilor cu care ne confruntăm. Doamnelor şi domnilor, Aş dori să închei prin a adresa felicitări preşedintelui SEDM, Excelenţa Sa domnul Ambasador Ugur ERGUN - reprezentând Turcia, şi Comandantului SEEBRIG, domnul general de brigadă Giovanni SULIS - reprezentând Italia, pentru eforturile depuse pe timpul mandatului lor şi, în acelaşi timp, vreau să urez succes noului preşedinte al SEDM, domnul Profesor Besnik BARAJ din Albania, precum şi noului Comandant al SEEBRIG, domnul general de brigadă NEYKO NENOV din Bulgaria. Îmi exprim convingerea că noua Preşedinţie va acţiona în acelaşi spirit şi va asigura continuitatea eforturilor noastre urmărind principiile de bază ale Reuniunilor Miniştrilor Apărării, iar noul comandant al Brigăzii Multinaţionale va asigura un plus de operativitate trupelor ce fac parte din cadrul SEEBRIG. In ceea ce ne priveşte, pentru următorii doi ani, România, prin Preşedintele ei, vă garantează că ne vom îndeplini toate obligaţiile pe care ni le-am asumat ca ţară gazdă pentru ca misiunea dumneavoastră să fie una de succes.

Bună seara. În primul rând, La mulţi ani celor care reprezintă justiţia română. O dată cu urările de La mulţi ani, aş vrea să vă spun şi câteva gânduri şi realităţi, aşa cum ele se văd şi de la preşedinte către dumneavoastră, dar şi de la cei 22 de milioane de români tot către dumneavoastră. Vă este probabil foarte cunoscut faptul că România are circa trei probleme care condiţionează intrarea ei în Uniunea Europeană la 1 ianuarie 2007. Are ea mai multe, dar trei sunt foarte dificile. Singura, pe care Guvernul nu o poate controla administrativ şi nu i se poate reproşa lipsa de performanţă, este justiţia. Şi este bine că este aşa. Justiţia independentă, justiţia, putere separată în stat, are până la urmă în mâna ei destinele ţării. Dumneavoastră sunteţi cei care veţi decide intrarea sau amânarea intrării României în UE la 1 ianuarie 2007. Şi vreau să mă înţelegeţi foarte bine. Nu se pune problema unei încercări de transfer de responsabilitate, pentru că raportul de ţară de la sfârşitul acestui an este, dacă vreţi, esenţial. Şi acolo, cei care evaluează România vor aşeza, pe fiecare din cele 7 capitole cu probleme, realizările şi nerealizările. Aş vrea să înţelegeţi foarte bine că nu vor fi prea multe ţări care vor introduce în parlamentele lor Tratatul de ratificare a aderării României la UE înainte de Raportul de Ţară. Franţa, Germania, Belgia, Olanda, Spania, Portugalia, nu mai vorbim de ţări scandinave, nici una nu va introduce Tratatul de aderare cu România în Parlament înainte de Raportul de ţară. V-am făcut această poză ca să ştim exact unde suntem. Este probabil pentru prima dată când responsabilităţile pe instituţii sunt arbitrate de un arbitru independent care în prima parte a lunii noiembrie ne va spune exact cine şi ce responsabilităţi are în întârzierea intrării României în UE. O să fiu la fel de sincer să vă spun, ca om care se uită continuu la progresul îndeplinirii sarcinilor pe care ni le-am sumat în negociere, deci ca om care este tot timpul la curent cu evoluţia, că justiţia este de departe sectorul problemă. Repet - de departe sectorul problemă. Este singurul pe care Guvernul nu poate acţiona, este singurul care prin propria lui conştiinţă trebuie să rezolve lucrurile. Şi vreau să mă înţelegeţi foarte bine. Aveţi un portofoliu de pregătire atât de înalt din punct de vedere al diplomelor pe care le aveţi, încât este de necrezut că se pot atinge performanţele în domenii de restructurare care vizează mineri, ceferişti, muncitori de toate categoriile, 
iar justiţia, care este formată 100% din oameni cu un înalt grad de înţelegere, este mult rămasă în urma celorlalte sectoare. Mai avem acelaşi tip de problemă, dar nu de acelaşi nivel de dificultate, în zona concurenţei, paradoxal şi zona concurenţei controlată tot de oameni cu pregătire foarte înaltă. Ştiu că de ziua cuiva nu se spun lucruri neplăcute, dar eu nu mai am altă ocazie. Aşa că o să-mi cer scuze la sfârşit şi o să continui. În momentul de faţă, nici un politician, sper eu, nu-şi mai permite să sune la vreun şef de instanţă, la vreun şef de Parchet, indiferent pe ce nivel al ierarhiei. Nimeni nu aşteaptă decât ca justiţia să devină un mecanism care funcţionează rotund în protejarea intereselor societăţii. Vreau să înţelegeţi foarte bine că dumneavoastră nu faceţi justiţia pentru dumneavoastră, ci o faceţi pentru cele 22 de milioane de români. Ştiu că încă vă imaginaţi, şi spuneam acest lucru şi la un seminar de săptămâna trecută, că ar exista politicul ce ar influenţa cariera dumneavoastră, soarta dumneavoastră, dacă nu daţi o soluţie favorabilă unui grup sau altuia. Eu vreau să vă garantez că sunteţi independenţi şi că nimeni nu se atinge de dumneavoastră, indiferent ce soluţii daţi atunci când faceţi rechizitorii sau atunci când judecaţi cazuri. Vreau să vă garantez că România acum are nevoie de o justiţie performantă mai mult ca niciodată. Însăşi evoluţia României în procesul de integrare europeană depinde de dumneavoastră. Şi nu depinde numai de corectitudinea 
cu care rezolvaţi cazurile pe care le aveţi, unii de anchetat, alţii de judecat. Deci nu numai de corectitudine depinde, ci depinde şi de viteza cu care o faceţi. Tehnica nesfârşită a amânărilor unor procese este un alt punct negru al justiţiei noastre. Fie că sunt cauze comerciale, fie că sunt cauze penale, întârzierea la nesfârşit a soluţiilor nu face decât să ajute la punerea etichetei justiţie neperformantă. Aş vrea să fiu bine înţeles, eu nu vorbesc de justiţie incompetentă şi nu suspectez corpul de magistraţi din România de gravă incompetenţă. Avem problemele noastre, sunt fenomene care au apărut, specifice economiei de piaţă, care ne-au luat nepregătiţi şi aici va trebui să ne pregătim. Dar în general, în ceea ce priveşte aplicarea legilor României, vorbim de un corp profesional cu înaltă calificare, care în primul rând ar trebui să vrea să aibă calitate, ceea ce înseamnă soluţii bine date şi, al doilea lucru, viteză. Degeaba într-un proces comercial daţi soluţia corectă după cinci ani. Între timp una din cele două părţi e demult în faliment cu toate efectele pe care le implică o întârziere într-un caz comercial. Degeaba faceţi dreptate în materia restituirii proprietăţii sau a revendicării proprietăţii după 12 ani. Degeaba, prin procesul de tergiversare de multe ori purtăm oamenii pe drumuri de nu-i mai prinde în viaţă soluţia corectă pe care până la urmă o daţi. Nu sunt un om care n-a văzut. Am văzut în Bucureşti, şi sunt magistraţi din Bucureşti aici, atâtea terenuri mutate din Ialomiţa în centrul Capitalei. Am văzut atâtea construcţii aprobate împotriva autorizaţiilor date de administraţiile locale în zone verzi ale Bucureştiului. Sunt lucruri pe care le-am văzut. Nu mi le poate spune nimeni ca nu s-ar întâmpla. Am văzut atâtea legi ale statului român siluite, modificate prin hotărâri politice ale unui Consiliu General. Le-am văzut cu ochii mei. Ştiu ce poate să facă justiţia subordonată politicului, dar astăzi nu sunteţi subordonaţi nimănui. Nu vă cere nimeni nimic altceva decât să credeţi că sunteţi liberi să aplicaţi legea. Este apelul, scuzaţi-mă că o spun sau că o formulez atât de dramatic parcă, dar este, dacă vreţi, un apel al şefului statului către corpul de magistraţi al României prin care atenţionez că aveţi soarta României în mână. A fost o pre-evaluare acum 2-3 săptămâni şi să ştiţi că dacă nu se schimbă lucrurile rapid până în luna octombrie, Justiţia nu va trece cu un calificativ acceptabil Raportul de ţară şi pe umerii dumneavoastră, 
din punct de vedere profesional, pe ai mei, din punct de vedere politic, va apăsa eşecul intrării României în UE la 1 ianuarie 2007. În rest, mă bucur că în ultima perioadă CSM-ul mi-a oferit posibilitatea să semnez multe decrete în care judecători şi procurori tineri se îndreaptă către instanţele din toată ţara. Am la dumneavoastră rugămintea să-i lăsaţi să evolueze frumos, aşa cum au învăţat în şcoală şi să nu-i amestecăm într-o cremă a unei justiţii care ar putea să mai aibă impresia că este datoare politicului. Prin drepturile constituţionale pe care le am, prezidez şedinţele CSM-ului. Vă pot spune că am fost la trei şedinţe. O să mă mai duc. Am un gust amar după ultimele două, dar voi insista să particip la şedinţe, în condiţiile în care ştiţi foarte bine că Preşedintele doar participă, nu are drept de vot, nu influenţează lucrurile, doar îşi spune părerea. Eu vă privesc totuşi ca pe o speranţă pentru raportul de ţară din luna noiembrie de anul acesta. Încă nu este complet ratată oportunitatea unui raport pozitiv. Sper ca dumneavoastră să înţelegeţi şi să susţineţi necesitatea accelerării unor procese care trebuie să se desfăşoare. Mai am o rugăminte la dumneavoastră. şi vă rog să mă credeţi că în calitate de preşedinte nu mi-aş permite să vin în faţa magistraţilor cu abordări politice. S-a spus că nu trebuia modificată, că era perfectă legea cum era. Vă asigur că modificările care s-au făcut la lege au fost discutate cu experţii Comisiei Europene la Bruxelles şi Bucureşti 
şi pentru a se putea crea premisele ca România să primească un raport măcar acceptabil, s-au făcut modificările care s-au făcut. Vă rog să aveţi în vedere că Raportul de ţară va fi în faţa fiecărui parlamentar german, olandez, britanic, francez atunci când în parlamentele lor se va dezbate Tratatul de aderare al României la Uniunea Europeană. Vă rog să aveţi în vedere că ce veţi face de acum şi până la mijlocul lui octombrie când se va face evaluarea, va fi scris şi citit de toţi politicienii importanţi ai Europei. Dacă România va primi voturi favorabile în parlamentele ţărilor Uniunii Europene depinde în mare măsură de dumneavoastră. Repet: sunt alte 6 capitole, dar justiţia şi concurenţa sunt cele 2 în care acum lucrurile par extrem de greu de rezolvat: la justiţie, şi aceasta este formularea corectă, datorită inerţiei şi refuzului sistemului, iar la concurenţă pentru că n-am învăţat încă suficient ce înseamnă concurenţă într-o economie de piaţă. Vă rog, şi nu fac ca la nişte tineri pe care-i stimulez chemându-i la competiţie, dar vă rog autodepăşiţi-vă până în octombrie pentru a da României şansa de care are nevoie. Altfel, în calitate de preşedinte al României vă pot asigura că eu am încredere în justiţia română şi că justiţia română îşi poate rezolva intern problemele, pentru că este formată din oameni cu prea multă pregătire ca să nu înţeleagă. Închei asigurându-vă de tot respectul meu pentru justiţie. Închei garantându-vă că nici unul dintre dumneavoastră nu o să auziţi vreodată la capătul firului: „Preşedintele României la telefon!” Închei însă rugându-vă din tot sufletul să vă înţelegeţi misiunea. Poate niciodată România nu a fost atât de dependentă de justiţie ca acum, în aceste momente. Dacă societatea în general este tot timpul dependentă de justiţie, de data asta dependenţa este dublată şi de nevoia unei acţiuni politice favorabile României în 25 de state membre. Raportul de ţară va fi argumentul pentru fiecare parlamentar dacă să voteze în favoarea României sau împotriva României. Gândiţi-vă că acest raport trebuie să fie atât de bun încât să convingă 25 de Parlamente din Europa. Vă mulţumesc mult şi vă asigur că am toată încrederea că aţi înţeles ce trebuie făcut. La mulţi ani!

Domnule însărcinat cu afaceri, Domnule preşedinte Constantinescu, Doamnelor şi domnilor, Permiteţi-mi ca, în numele poporului român, să adresez cele mai sincere urări de bine poporului american, astăzi, la 229 de ani de la dobândirea independenţei. Pentru mulţi dintre români, vigoarea, forţa, prosperitatea pe care America le are sunt repere. Mulţi dintre români şi-ar dori ca aşa să fie şi ţara lor. Pentru noi, drumul este drumul integrării în Uniunea Europeană, având în continuare un parteneriat strategic cu Statele Unite, ca o componentă fundamentală a politicii noastre externe. Nu am acceptat niciodată să fim puşi în situaţia de a alege între Europa şi relaţia specială cu Statele Unite. Pentru România este extrem de important să devină parte a Europei moderne, parte a Uniunii Europene şi, în acelaşi timp, să menţină parteneriatul strategic cu Statele Unite ca un element de garantare a securităţii naţionale. În acelaşi timp, alături de Statele Unite, România s-a transformat într-un furnizor de securitate. Militarii noştri sunt cot la cot cu militarii americani şi în Balcanii de Vest şi în Afganistan şi în Irak şi vor fi, probabil, şi în multe alte operaţiuni împreună, în baza acordurilor multilaterale, a calităţii de membru NATO, dar şi în baza acordurilor bilaterale pe care le avem. Ziua Independenţei Statelor Unite este un moment, de afirmare a stabilităţii politicii Statelor Unite faţă de România şi de afirmare a stabilităţii politicii României în raporturile cu Statele Unite. Vă asigur, şi vă rog să transmiteţi acest mesaj, că România îşi va respecta toate angajamentele pe care le are în relaţiile cu Statele Unite. Este un moment în care - pot să spun public - mulţumesc Statelor Unite, serviciilor de informaţii, armatei Statelor Unite din Irak, pentru cooperarea pe care am avut-o, nu numai de-a lungul perioadei în care trupele româneşti se află dislocate în Irak, dar şi în perioada crizei ostaticilor. Au fost elemente care ne-au legat în continuare, care au demonstrat că instituţiile statului român sunt capabile de performanţă şi sunt capabile să lucreze cel puţin la acelaşi nivel cu instituţiile statelor cu care suntem aliaţi, inclusiv cu Statele Unite. Aş vrea să subliniez cu această ocazie că, în momentul de faţă, pregătim colaborări viitoare şi, cu certitudine, spaţiul Mării Negre va fi o zonă de cooperare a României cu Statele Unite şi, sperăm, şi cu alte state interesate în democratizarea şi creşterea securităţii la frontierele NATO. Mulţumesc Administraţiei 
Statelor Unite pentru buna colaborare din cele şase luni de mandat! Am convingerea că, de-a lungul întregului mandat, voi avea o bună colaborare cu Administraţia de la Washington şi, în acelaşi timp, vă asigur de toată deschiderea noastră pentru consolidarea relaţiei bilaterale în interiorul si în afara NATO, dintre România şi Statele Unite. Aş încheia, dorindu-vă prosperitate dumneavoastră şi, prin dumneavoastră, transmiţând urările de bine poporului american, asigurându-l, în acelaşi timp, că la Bucureşti, în toată România, poporul american are un popor prieten. Vă mulţumesc! 

Domnule ministru, Domnule Ambasador al Franţei, Doamnă ministru a Culturii, Doamnelor şi Doamnelor, Permiteţi-mi să încep prin a spune „La mulţi ani!” Franţei. De ziua naţională, Franţa face un cadou de suflet României, un cadou care exprimă nu numai bucuria de a face altora bucurii de ziua ta, când de regulă primeşti cadouri, dar exprimă şi respectul pe care poporul francez, autorităţile franceze le au pentru poporul român. Astăzi ne este dat să participăm la o mare bucurie culturală, probabil cel mai mare eveniment cultural al ultimilor douăzeci de ani, în timp ce o parte a poporului român trece printr-o tragedie fără seamăn. Probabil aşa este viaţa şi există o mare realitate, indiferent cât de necăjiţi sunt unii sau cât de bucuroşi de a participa la un asemenea eveniment sunt alţii, noi toţi suntem solidari şi cu realităţile celor care sunt înecaţi, dar şi cu realitatea culturală la care participăm astăzi. Aş vrea să mulţumesc în mod special preşedintelui Republicii franceze, domnului Chirac, pentru onoarea pe care ne-a făcut-o de a patrona această expoziţie, acest extraordinar eveniment cultural. Astăzi, sărbătorim nu numai ziua naţională a Franţei, nu numai evenimentul cultural de excepţie care se petrece la Muzeul Naţional de Artă al României, dar sărbătorim în plus şi 125 de ani de relaţii diplomatice cu Republica franceză. Un eveniment, de asemeni, care marchează, dacă vreţi, toată istoria noastră modernă. Evenimentul cultural de astăzi se înscrie nu numai în linia unor evenimente de primă mărime, dar el este şi un eveniment de deschidere a francofoniei ce va fi celebrată în anul 2006 la Bucureşti. Seria de mari evenimente culturale ale francofoniei se deschide practic în această seară, de ziua naţională a Franţei, cu acest excepţional eveniment cultural care înseamnă expoziţia „Umbre şi lumini”. Am convingerea că oricine ar încerca să descrie valoarea, frumuseţea pânzelor pe care urmează să le vedeţi n-ar reuşi decât să lase o palidă impresie fie că descrierea ar face-o cei mai pricepuţi oameni de cultură sau bieţi oameni politici. Am convingerea că nimic nu va egala sentimentul pe care îl va avea fiecare din noi în faţa pânzelor de excepţională valoare pe care Franţa le-a pus la dispoziţia românilor. Dincolo de semnificaţia deosebită pe care o are, pentru noi, evenimentul cultural de astăzi, aş spune că el mai arată şi unitatea Europei, până la urmă, unitatea de valori pe care le împărtăşim. Sigur, Europa unită este o Europă economică şi o Europă 
politică, dar probabil cea mai puternică trăsătură a Europei unite este cultura comună şi valorile comune pe care le împărtăşim în cultură. Expoziţia care se deschide în această seară este o probă a faptului că, dacă ceva ne uneşte fără echivoc, fără dispute, fără dubii, fără concesii şi, dacă vreţi, fără compromisuri, acest ceva este cultura. Am convingerea că fiecare din ţările Europei contribuie la acel patrimoniu de excepţională valoare care este cultura europeană, iar astăzi avem şansa ca împreună să ne bucurăm de o parte semnificativă a culturii europene. Închei mulţumind celor doi miniştri ai Culturii, mulţumind ambasadorului Republicii franceze la Bucureşti, mulţumind directorilor muzeelor din Franţa care au pus la dispoziţia publicului român cele mai valoroase piese pe care le aveau în muzee, mulţumesc conducerii Muzeului Naţional de Artă din Bucureşti. Închei, permiţându-mi ca în numele preşedintelui Republicii franceze şi în numele meu să declar deschisă expoziţia „Umbre şi Lumini” de la Bucureşti. Vă mulţumesc mult! 

Este un preţ nemeritat în vieţi de oameni nevinovaţi pe care Londra îl plăteşte terorismului, un fenomen care nu are decât un singur obiectiv: să lovească acolo unde crede că sunt centrii vitali ai democraţiei lumii civilizate. Va trebui să rămânem puternici, uniţi, pentru că terorismul loveşte orb, oriunde în lume, oriunde poate şi întotdeauna îi loveşte pe cei nevinovaţi. Este un motiv în plus să fim solidari într-o Europă care, datorită evoluţiei sale democratice, începe să fie urâtă de cei care nu înţeleg democraţia, de cei care ar vrea ca lumea să se aşeze altfel decât în reguli specifice naţiunilor moderne, care vor să evolueze libere şi puternice. Avem obligaţia să rămânem acolo unde suntem, alături de aliaţii noştri, şi să luptăm, cu toate mijloacele de care România dispune, împotriva flagelului terorismului. 

Domnule rector, Distinşi membri ai corpului profesoral, Stimaţi absolvenţi, Doamnelor şi domnilor, Pentru cei patrusutesaizeci de absolvenţi, este o zi de sărbătoare, în care ajung acolo unde şi-au propus cu patru ani în urmă, în care, după absolvirea Academiei, devin membri ai unuia dintre corpurile de elită ale instituţiilor României, Ministerul Administraţiei şi Internelor. Pentru dumneavoastră, este un moment de sărbătoare. Pentru cei 22 de milioane de români, este un moment de speranţă; speranţa că veţi contribui şi veţi fi parte a sistemului care le va asigura liniştea, care va asigura respectarea legii, evoluţia pozitivă a societăţii prin lupta neîmpăcată împotriva corupţiei, care, în acelaşi timp, va asigura proba că instituţiile statului român devin tot mai credibile şi mai puternice şi îşi exercită fără reţinere, fără menajemente, obligaţia de a fi stâlpi ai societăţii moderne, de tip european. Sunt unul dintre politicienii care cred foarte mult în noua generaţie. Voi sunteţi exact ceea ce îi trebuie României acum: aerul proaspăt si nou, al omului nou care s-a transformat şi a cărui mentalitate nu este afecatată de educaţia trecututului. Vârsta voastră este o garanţie că instituţia în care veţi lucra corespunde speranţelor, dar şi standardelor noii societăţi româneşti. Am convingerea că alături de absolvenţii din promoţiile anterioare, voi reprezentaţi noile instituţii ale României. Fie că veţi lucra în Poliţie, în Poliţia de frontieră, în Jandarmerie, în unităţile de pompieri, în unităţile de informaţii, cu toţii constituiţi partea acelui nucleu care s-a născut după revoluţie, care are menirea să fie nucleul în jurul căruia noile instituţii ale României se dezvoltă şi răspund cerinţelor de tip nou. În zilele acestea, colegii dumneavoastră, absolvenţii din promoţiile anterioare, sunt la datorie. Am fost în teritoriu, în localităţile lovite de natură din Moldova. Poate acum am ocazia să mulţumesc celor ca dumneavoastră care s-au angajat plenar, cu riscul vieţii lor, de multe ori, în a da speranţe celor loviţi să-şi refacă viaţa. Instruirea dumneavoastră este una care se adresează în primul rând omului. Asta s-a relevat în aceste zile şi ţin să vă spun că salariaţii Ministerului Administraţiei şi Internelor, fie că sunt poliţişti sau jandarmi, aviatori ai Ministerului de Interne, aviatori ai Ministerului Apărării, şi-au făcut datoria faţă de cei pe care prin lege trebuie să-i servească: cetăţenii. Instruirea dumneavoastră este una de tip nou. Sunt convins 
că promoţia dumneavoastră înţelege mai bine ca oricine că, din momentul în care aţi absolvit Academia „Alexandru Ioan Cuza”, nu sunteţi în slujba unei instituţii, ci sunteţi repartizaţi direct în slujba cetăţeanului, indiferent în ce unitate vă veţi face serviciul. Mentalitatea nouă, care reclamă ca poliţistul, jandarmul să servească în primul rând cetăţeanul, este mentalitatea de care oricare dintre români are nevoie. Exprim convingerea că, uşor-uşor, poliţistul român, jandarmul român, vor fi cei către care se îndreaptă tot mai puternic speranţele de ordine şi siguranţă ale cetăţeanului, cei care-i poate da cetăţeanului şi speranţă, şi certitudine pentru viaţa de zi cu zi. Fosta Poliţie a României nu mai poate funcţiona, nu ar mai fi putut funcţiona în societatea de astăzi. Mentalitatea dumneavoastră este aceea care trebuie să existe într-o societate civilizată - mentalitatea omului care face serviciul în slujba cetăţeanului. Numai acest tip de abordare poate face din instituţia Ministerului Administraţiei şi Internelor, din fiecare poliţist, din fiecare jandarm, acel om şi acea instituţie pe care cetăţeanul român să le respecte, să le susţină şi mai ales să le îndrăgească. Sunt convins că cei patrusutesaizeci de absolvenţi sunt astfel de oameni. Aveţi obligaţia, în acelaşi timp, ca, dincolo de a fi în slujba cetăţeanului, să fiţi în slujba legii. De altfel, nici nu ar fi posibilă o despărţire între cele două. Este în slujba cetăţeanului acel poliţist, acel jandarm care 
este şi în slujba legii. Mi-aş dori mult ca cei patrusutesaizeci de absolvenţi să însemne acel aer proaspăt de care instituţiile statului au nevoie. Mi-aş dori mult ca, peste 30-35 de ani, când vă veţi încheia serviciul în slujba cetăţenilor, să aveţi în suflet aceeaşi bucurie, aceeaşi speranţă şi mai ales aceleaşi convingeri pe care le aveţi astăzi, la absolvirea Academiei „Alexandru Ioan Cuza”. Vă mulţumesc mult pentru modul în care v-aţi pregătit şi v-aţi instruit şi mai ales vă mulţumesc mult, cu anticipaţie, pentru ce veţi face odată ajunşi la unităţile dumneavoastră, începând de mâine. Mulţumesc în acelaşi timp familiilor dumneavoastră, care v-au sprijinit să parcurgeţi patru ani grei, în care v-aţi călit pentru lupta, de multe ori, grea, dificilă, cu realităţile vieţii. Mulţumesc familiilor dumneavoastră pentru modul în care v-au educat, pentru că alături de dascăli, familia a fost factorul esenţial de educare şi pregătire a dumneavoastră. Aş vrea să salut în mod deosebit şi promoţia de absolvenţi destinată Republicii Moldova, o promoţie care va duce dincolo de Prut sufletul, educaţia, pregătirea şi - de ce nu - dragostea pentru România, pe care, sunt convins, şi-au consolidat-o pe timpul instruirii în Academia „Alexandru Ioan Cuza”. Închei, mulţumindu-vă tuturor, absolvenţi şi profesori. 

Doamnelor şi domnilor, Ca de obicei, vin cu plăcere la întâlnirile cu studenţii. Înţeleg că este o temă la care ar fi trebuit să participaţi astăzi, integrarea europeană. O să încerc să rămân pe aceasta tema, deşi sunt sigur că, avându-l pe Preşedinte, aveţi şi multe alte lucruri care ar fi util a fi abordate. Nu mă voi limita strict la tema integrării europene, pentru simplul motiv că aveţi aici, în calitate de profesori, doi dintre cei mai calificaţi oameni să vorbească despre integrarea europeană, ministrul Dinga şi domnul profesor Coşea, oameni care în mod cert vor putea fi exploataţi de dumneavoastră şi cu alte ocazii. În ceea ce priveşte integrarea în Uniunea Europeană, cred că cel mai important lucru este să ştim ce înseamnă acest lucru. În primul rând, Europa unită este un concept despre pace; o Europă unită înseamnă garanţia că ţările Europei nu vor mai trece prin conflagraţii de genul primului şi celui de al doilea război mondial. Oricând ne uităm la secolul trecut, evenimentele care au marcat cel mai puternic Europa sunt cele două războaie mondiale. Ele au avut originea în Europa, s-au desfăşurat în Europa, au cuprins lumea şi au modificat fundamental viaţa oamenilor din Europa, în primul rând. Înţelepciunea construcţiei europene este pornită în primul rând din dorinţa de a evita astfel de dezastre, dacă vreţi, dezastre umanitare, şi, în acelaşi timp, elemente de blocare ale dezvoltării. Europa însă nu poate evita evenimente de acest gen limitându-se la a fi o simplă piaţă, nu poate rămâne la conceptul de simplă piaţă de desfacere pentru industriilor si economiile ţărilor mai mult sau mai puţin dezvoltate. La fel cum nu poate rămâne doar o structură economică, atâta timp cât globalizarea este elementul fundamental cu care ţările Europei se vor confrunta în următoarele decenii. Europa unită nu poate însemna deci doar o piaţă comună, ea trebuie să devină şi o structură politică. Acesta este, de fapt, sensul Tratatului Constituţional; el reprezintă un pas mai departe, o piaţă care, eventual, sa fie capabilă să facă faţă procesului globalizării. Mari economii îşi fac tot mai puternic simţită prezenţa în economia mondială - economia Statelor Unite, care este de departe cea mai performantă economie. Europa este confruntată deja cu extrem de dinamica şi puternica economie chineză. Urmează, în perioada imediat următoare, afirmarea tot mai puternică a economiei indiene. Foarte probabil, nici una din ţările europene nu poate face faţă acestui proces de globalizare, 
care se desfăşoară cu o viteză extrem de ridicată şi la niveluri de performanţă care, în urmă cu câteva decenii, nu puteau fi imaginate. De aceea, Uniunea Europeană este o construcţie care a pornit de la nevoia de pace, de piaţă comună şi trebuie să i se aşeze componenta politică, singura care poate concentra efortul de competiţie al Europei unite în economia globalizată. Aţi văzut că au fost şi accidente de parcurs; eu sunt convins că eşecurile referendumului din Franţa şi din Olanda sunt eşecuri de explicare şi nu poziţii definitive ale populaţiei acestor ţări. Sunt convins că Tratatul Constituţional îşi va găsi şi aderenţă, şi aplicabilitatea în următorii ani. Chiar eşecul din Franţa şi Olanda impune o anumită prudenţă în modul cum se pregăteşte momentul adoptării Tratatului Constituţional în fiecare ţară. Este evidentă nevoia procesului de explicare şi a revenirii politicienilor din sferele tezelor politice înalte la poporul căruia îi cer votul, inclusiv pentru acest lucru extrem de important care este Tratatul Constituţional, dacă vreţi, Constituţia Europei. Europa are 25 de membri, se pregăteşte să mai primească doi, România şi Bulgaria. Construcţia nu va fi în nici un caz întreagă, până când procesul de integrare în Uniunea Europeană nu va include şi Balcanii de Vest ca o condiţie obligatorie. Nimeni nu poate concepe o Europă unită, din punct de vedere economic, şi cu o puternică componentă politică fără Croaţia, Serbia, Muntenegru, fără toate statele zonei. 
Cât de rapid va avansa Europa unită înspre Turcia, Ucraina, este un subiect care va trebui analizat de politicieni, dar şi de popoarele Europe. Cert este că celor două motoare principale ale Europei unite trebuie să li se mai adauge resursă, pentru ca procesul de extindere cu Turcia şi Ucraina să continue. Pilonii extinderii Uniunii Europene sunt si au fost Franţa şi Germania. Trebuie găsite formule pentru ca dificultăţile extinderii să fie distribuite şi către alte motoare de integrare, pentru ca integrarea Turciei, a Ucrainei să devină succese. În acest context, România are Tratatul de Aderare semnat, are o listă întreagă de probleme de rezolvat în timp scurt. Aş vrea să o afirm în faţa dumneavoastră, în primul rând, că mi-am asumat responsabilitatea ca România să-şi îndeplinească obiectivul de integrare la 1 ianuarie 2007, în Uniunea Europeană, alături de Guvern, de oamenii politici, de populaţia României. Aici trebuie să înţelegem foarte bine că procesul de integrare nu este o treabă pe care o fac 20-25 de miniştri şi un preşedinte. Integrarea României nu are şanse de reuşită fără susţinere populară. Spuneam acest lucru în februarie acest an, într-o declaraţie publică care a şocat puţin, pentru că se spunea deschis că politicienii împing lucrurile către integrare, iar costurile integrării le plăteşte populaţia. Probabil, acum este mai uşor de înţeles; în februarie era prea devreme; dar vă dau un exemplu: una dintre obligaţiile asumate în negocieri este aceea ca preţul energiei să fie acoperitor pentru costurile de furnizare ale energiei, atât pentru agenţii economici, cât şi pentru populaţie. Efectul unei astfel de măsuri, negociate de politicieni, este clar şi categoric un cost către fiecare dintre români. Aţi văzut creşterea preţurilor la energie din aprilie, aţi luat notă de cea de la 1 iulie şi în mod normal ar trebui să mai fie o mărire care acum se negociază să fie amânată, din septembrie pana la anul. Preţul a crescut la gaze, la energie electrică, la încălzire. Deci, nimeni nu poate spune că strict politicienii integrează România în Uniunea Europeană; integrarea este o chestiune care afectează toată populaţia României, toate cele 22 de milioane de români. Se mai pot da foarte multe exemple, dacă vreţi: modul cum este afectată de integrare producţia de lapte. Condiţiile impuse pentru ca laptele să mai poată fi comercializat începând cu 1 ianuarie 2007 sunt condiţii standard ale Uniunii Europene şi va trebui să ne imaginăm că este greu ca, după 1 
ianuarie 2007, cineva să presupună că se va mai vinde lapte care a fost muls cu mâna, în curte, într-o găleată. Este un alt exemplu. Vreau să înţelegeţi că procesul de integrare, dincolo de a fi unul stabilit prin Tratate, este unul cu efecte extrem de practice. Integrarea are lucruri extraordinar de bune, dar trebuie să înţelegem că are şi costuri. Din punctul meu de vedere, am convingerea că România va intra în Uniunea Europeană la 1 ianuarie 2007, nu în baza unei decizii politice, ci pentru că îşi va îndeplini toate obligaţiile asumate, fie că discutăm de protecţia frontierei, de creşterea siguranţei cetăţeanului, de modificările din justiţie, despre capitolul Competiţie. Văd evoluţia pozitivă a instituţiilor în direcţia integrării şi sunt convins că vom atinge standardele minimale la care ne-am angajat prin negocierile de aderare. Toate aceste standarde, atinse, şi care, repet, implică şi pentru populaţie costuri, vor face din România o ţară care şi-a creat premisele să fie o ţară performantă. De fapt, aceasta este esenţa perioadei de pregătire pentru integrare în Uniunea Europeană, să fie create premisele pentru ca, ţara, o dată intrată în Uniunea Europeană, să fie capabilă de performanţă, fie că vorbim de performanţă economică, de performanţă socială. În acelaşi timp însă, procesul de integrare în Uniunea Europeană nu este un proces în care România este lăsată singură. În momentul de faţă, România are la dispoziţie nu numai resursă financiară, nerambursabilă de cele mai 
multe ori, dar are şi expertiză calificată pusă la dispoziţie. Sunt zeci de consilieri puşi la dispoziţie de Comisia Europeană, care lucrează în instituţiile cu sarcini în procesul e integrare. Vă pot spune că la Cotroceni lucrează patru consilieri, pe probleme de integrare, doi britanici, unul german şi unul francez, oameni care oricând ar putea îndeplini funcţii extrem de înalte în statele lor, din prisma valorii şi a pregătirii lor în probleme europene. Mai mult decât atât, cei patru consilieri de la Preşedinţie, care au rang de consilieri ai Preşedintelui României, sunt oameni care ştiu foarte bine instituţiile de la Bruxelles şi ajută foarte mult formulările, rapoartele, paşii înainte pe plan intern, dar şi o relaţie directă cu tehnicienii de la Bruxelles. Sprijinul pe care l-am primit de la cele mai importante ţări ale Uniunii Europene arată că orice semn de întrebare ridicat pe voinţa Europei pe a primi sau nu România nu este decât un artificiu oratoric. Bruxelles-ul şi fiecare stat în parte susţin fără rezerve integrarea României în UE. Lucrurile care mai sunt de făcut sunt o problemă de politică internă, adică realizarea obligaţiilor pe care ni le-am asumat, pentru ca, la 1 ianuarie 2007, România să atingă acel standard minimal, dar care garantează că România este sau poate fi imediat o ţară performantă. Din punctul de vedere al instituţiilor, sunt convins că instituţiile vor fi pregătite. Marea noastră problemă este cât de pregătit va fi fiecare agent economic pentru şocul integrării. Aici cred că este mai mult de lucru şi mai multă asistenţă care trebuie să se îndrepte dinspre autorităţi către societăţile comerciale; nevoia de a-i consilia pentru ca produsele lor, standardele de producţie să atingă standardele cerute de UE, astfel încât, la 1 ianuarie 2007, să evităm un proces prin care să aflăm că producţia nu ştiu căror societăţi comerciale nu mai este permisă pentru că produsul finit nu îndeplineşte standardele UE sau, costurile de producţie sunt mult prea mari şi competiţia directă între fabrica de acelaşi tip din Germania, din Italia sau mai ştiu eu de unde face ca produsele agentului economic român să nu se mai poată vinde nicăieri, nici măcar în România. Acest proces mi se pare cel mai rămas în urmă, chiar dacă este evident că s-au făcut progrese deosebite din acest punct de vedere. Din evaluările pe care le am de la Patronat, în momentul de faţă, cam 50% din sectorul privat este adaptat 100% pieţei unice europene. În acelaşi timp, ştiu că 
este o mare preocupare pentru marea majoritate a agenţilor economici să atingă acele standarde. Să sperăm că ce a mai rămas din 2005 si anul 2006 vor fi suficienţi pentru ca, în integralitatea ei, economia românească să poată să preia şocul integrării. Din perspectiva evoluţiei forţei de muncă, eu sunt departe de a fi printre politicienii îngrijoraţi că se drenează creierele din România şi ca vom rămâne o ţară care nu va mai avea oameni instruiţi care să-i conducă afacerile sau instituţiile. Sigur, la nivelul instituţiilor centrale ale statului, sunt destule semne de întrebare, dar business-ul trebuie condus eficient, iar dacă de miniştri nu o să ducem lipsă, am convingerea că nu o să ducem lipsă nici de buni informaticieni, de buni analişti, de oameni buni de marketing, de oameni care să poată să facă lucrurile să meargă înainte. Observ, în ultima perioadă, că apariţia şi dezvoltarea multinaţionalelor si a întreprinderilor mici şi mijlocii străine, pe teritoriul României, s-au constituit într-un factor de stimulare a forţei de muncă tinere şi valoroase pentru rămânere în ţară. Practic, investiţiile în economia românească, făcute de firme străine, au constituit acel magnet care au făcut ca economia românească să aibă capacitatea să reţină absolvenţi tineri cu un nivel ridicat de pregătire. Investiţiile vor merge în continuare, nimeni nu le va stopa sau frâna. Am convingerea că, deşi, pe un joc de moment, se pare că prima parte a anului a generat mai puţină investiţie decât anul 
trecut, vom încheia anul 2005 cu un nivel de investiţii peste investiţiile din anul 2004, cu circa o jumătate de miliard de euro. În perioada imediat următoare, va trebui însă să rezolvăm câteva lucruri extrem de importante. Aici sunt pe curba critică cele mai dificile puncte pe care le avem de rezolvat şi, deja, aţi observat probabil că s-au luat nişte măsuri care să ne facă să intrăm în standardele acceptate: imigraţia ilegală, pe care încă nu am reuşit să o ţinem sub control şi acest aspect este unul care va fi relevat negativ dacă nu luăm măsuri, şi lupta împotriva corupţiei la nivel înalt. Dacă, din punctul de vedere al limitării imigraţiei ilegale, măsurile luate în ultima periodă de Ministerul Administraţiei Publice şi Internelor par a fi o premisă pentru ca acest aspect negativ să fie eliminat din Raportul de ţară, lupta anti-corupţie este în continuare o mare problemă, pentru că instituţiile statului nu au reuşit să răspundă convingător prin acţiunile în justiţie la acest comandament al procesului de integrare care înseamnă nu eradicarea corupţiei; nouă ni se cere să facem proba că instituţiile statului au capacitate să lupte împotriva corupţiei şi atunci când ea este la nivel înalt. Mă uitam la un lucru care pur şi simplu m-a şocat, dacă vreţi, nu sunt un om care e uşor marcat de realităţi, le privesc rece, dar acum câteva săptămâni, mi s-a cerut graţierea unei femei care furase cincisprezece mii de lei când era minoră şi avea trei ani de închisoare cu executare de făcut, reţineţi, 15.000 de lei furaţi în ‘97, ‘98. Ca să se protejeze de mers la executarea pedepsei, a făcut în fiecare an câte un copil, săraca, iar după ce a ajuns la şase copii, nu a mai reuşit să rămână însărcinată şi a fost luată dintre copii şi dusă în penitenciar. Sigur că am emis un decret de gratiere, dar vreau să vă arăt cât de eficienţi suntem la furtul a 15.000 de lei şi cât de neputincioşi suntem când e vorba de furat miliarde, zeci şi sute de miliarde de lei. Mai mult decât atât, veţi vedea că cei care sunt suspectaţi, doar, că ar fura miliarde de lei, numai pentru că îndrăzneşti să-i suspectezi, pornesc campanii de presă extrem de serioase şi încearcă să demonstreze incompetenţa procurorilor care i-au pus sub semnul întrebării, dând, de regulă, pe seama tinereţii această abordare, la care, de multe ori, se fac solidari judecătorii. Nu vreau să dau exemple, a fost unul care a fost pus în libertate şi, acum, îl caută Parchetul, dar ar trebui trimis după el judecătorul care 
a hotărât punerea în libertate sau să îi ia locul, eventual. Unul care s-a mai şcolit vreo patru ani, în perioada ‘96- 2000; acum a plecat iar la studii, se pare. Aceste lucruri nu sunt acceptate ca abordare în lupta împotriva corupţiei. Nu ne cere nimeni o producţie de oameni arestaţi, nu ne cere nimeni să raportăm câţi sunt cei care pentru 15 mii de lei ispăşesc pedeapsa cu vârf şi îndesat. Ni se cere să probăm că statul român poate atinge şi corupţia la nivel înalt, protejată de politicieni sau făcută de politicieni. Or, până acum, nu am reuşit să probăm acest lucru şi este o misiune de o excepţională importanţă pentru Justiţie, să-şi probeze capacitatea de a lupta împotriva corupţiei la nivel înalt. Acestea sunt cele două probleme pe care România le mai are în momentul de faţă. Vă pot spune că pe progresele în Justiţie, în legislaţia legată de Justiţie, de afaceri interne, ne-am atins angajamentele asumate. Mai avem partea practică de rezolvat, puţin. Nu ne va ierta nimeni dacă nu probăm că instituţiile statului român au capacitatea să lupte împotriva corupţiei la nivel înalt. Oricât am încerca să le prezentăm tabele cu oameni condamnaţi pentru că nu au avut bilete de autobuz, nu vom reuşi să convingem că instituţiile noastre sunt capabile de luptă împotriva corupţiei. Ca să nu fie ceva care se trece sub tăcere, dacă aveţi preocupări legate de situaţia politică actuală, vă pot spune că am fost un susţinător al alegerilor anticipate, încă sunt convins că sunt necesare. Nu 
vom putea să negociem la nesfârşit cu PSD legile, pentru că exact în această zonă este nevoie de intervenţie eficientă. Nu o să dezvolt mai mult subiectul; vă pot spune că ţara este stabilă şi că ar fi rămas stabilă în accepţiunea europeană şi dacă s-ar fi declanşat procedura alegerilor anticipate. Vă mulţumesc mult!

Domnule Comandant al Fregatei Regina Maria, Domnilor ofiţeri, Echipaj al Fregatei „Regina Maria”, Este un moment important pentru forţele navale din România şi implicit pentru România, care dobândeşte capacitatea să fie furnizor de securitate nu numai în misiuni aeriene, în misiuni terestre sau în misiuni ale serviciilor de informaţii ale Armatei; iată că, şi în misiuni navale, România devine un furnizor şi nu un simplu consumator de securitate. Sosirea, intrarea în serviciu a Fregatei „Regina Maria” este de natură să completeze dotarea forţelor navale române şi, în acelaşi timp, să le facă apte să răspundă comandamentelor de securitate naţională, în primul rând, nevoilor de securitate ale României la Marea Neagră, dar, în acelaşi timp, prin dotarea de care dispune, România devine un bun partener pentru statele membre NATO. Capacităţile disponibile ne fac un partener sigur, cu o dotare corespunzătoare, care se poate angaja în misiuni pe orice mare şi ocean ale lumii. Avem la Marea Neagră obligaţia să creăm condiţii de deplină securitate pentru frontiera de stat a României şi, implicit, frontiera orientală a NATO şi în viitorul apropiat a Uniunii Europene. Avem obligaţia în acelaşi timp să fim activi în controlul şi diminuarea traficului de armament, de droguri şi de persoane care se efectuează pe Marea Neagră cu destinaţie finală tari occidentale ori, în cazul armamentului, zone de conflict. Avem obligaţia, prin sarcinile asumate ca membri NATO, să fim un furnizor de securitate, iar intrarea în serviciu a Fregatei Regina Maria consfinţeşte acest lucru: România a devenit un furnizor de securitate şi în serviciul maritim. Aş spune că, începând de astăzi, practic, România nu mai are nici o categorie de arme la care să nu fie capabilă să răspundă nevoilor de securitate colectivă a statelor membre NATO. In aviaţie, infanterie, tancuri, informaţii, marină, România are capacităţi de a participa la sistemul colectiv de securitate al statelor membre NATO şi, în acelaşi timp, are capacitate să intervină oriunde în lume, în scopul salvării de vieţi omeneşti, sprijinirii populaţiei la calamităţi sau în scopul protejării populaţiei nevinovate, atunci când asupra ei se abat dictaturi care periclitează pacea lumii. Cu încheierea primei etape de dotare a forţelor navale române, România se înscrie într-o altă etapă, aceea a creşterii capabilităţii forţelor navale române. Sunt costuri care înseamnă sacrificii, dacă vreţi, care înseamnă resursă financiară. Dar, aşa cum învăţăm 
în ultimul timp, tot mai frecvent, securitatea costă. Lupta antiteroristă este unul din obiectivele majore ale structurilor de securitate ale României, iar capacitatea noastră de a contribui la controlul traficului de orice tip, în Marea Neagră şi în alte mări şi oceane ale lumii, este o contribuţie importantă pe care România o aduce în lupta împotriva pericolului numărul unu care ameninţă lumea în momentul de faţă. Aş încheia dorind echipajului Fregatei „Regina Maria” cart bun înainte şi mările şi oceanele lumii să fie prietenii lor. 

Să nu credeţi că preşedintele este altfel decât orice român. Nu există român care să nu aibă sufletul la românii de dincolo de Prut. Deci şi eu sunt român ca oricare dintre români. Pe toţi ne preocupă, toţi avem un sentiment deosebit pentru Republica Moldova în ansamblul ei şi pentru cetăţenii Republicii Moldova. Sunt parte a poporului român oamenii care locuiesc acolo. Eu nu reiau o temă, eu îmi fac datoria de Preşedinte al României. Nu pot să fac abstracţie de istoria poporului meu, nu pot să fac abstracţie de realităţile în care şi românii din România, şi românii din Republica Moldova, şi românii din Ucraina sunt parte din aceeaşi naţiune. Da. Aşa este. Aşa este şi din acest motiv toate acţiunile noastre de politică externă vizează şi găsirea unei soluţii europene pentru Moldova. Uitaţi-vă la accelerarea proceselor de rezolvare a problemei transnistrene, uitaţi-vă la atitudinea Statelor Unite, la atitudinea Comisiei Europene, la atitudinea Consiliului Europei. Sunt atitudini pe care România le-a stimulat constant în ultimele cinci-şase luni, explicând situaţia de dincolo de Prut. Şi România nu a ezitat nici o clipă să spună că susţine fără rezerve un proces de integrare a Republicii Moldova în Uniunea Europeană. Sigur, acest lucru depinde foarte mult şi de ceea ce în mod real românii de peste Prut doresc. Nu, asta stabiliţi dvs., pentru că Moldova şi-a probat capacitatea de a avea alegeri democratice. Opţiunea cetăţenilor statului moldovean trebuie să se manifeste la ea acasă în primul rând. Nu puteţi aştepta ca România să fie mai pro-Moldova decât sunt cetăţenii Moldovei. Da. În primul rând, problema transnistreană. Interesul nostru este ca Republica Moldova să-şi redobândească suveranitatea asupra întregului spaţiu pe care îl reprezintă Republica Moldova. În momentul de faţă suveranitatea statului moldovean asupra propriului său teritoriu este pusă sub semnul întrebării de separatiştii de la Tiraspol. Or, acesta este un interes vital al României: soluţionarea în spiritul constituţiei Republicii Moldova şi al standardelor europene a problemei transnistrene. Categoric, da! Şi nu numai. România este extrem de interesată în stingerea conflictelor îngheţate din zona de Nord a Mării Negre, fie că vorbim de Transnistria, dar şi fie că vorbim de Osetia, de Nagorno-Karabah, de Abhazia. Toate sunt zone apropiate de România şi interesul nostru major este ca aceste conflicte să fie stinse. Sunt interese de securitate naţională pe care le avem şi nu sunt numai interesele 
noastre, sunt şi interesele statelor membre NATO şi ale statelor membre ale Uniunii Europene. Sunt structuri din care România face sau va face foarte curând parte. Categoric. Interesele economice sunt şi ele importante, nu numai pentru noi, ci pentru întreaga Europă. Reţineţi că abordările României nu sunt strict în interesul României. Noi avem obligaţii faţă de partenerii noştri europeni, faţă de partenerii noştri din NATO. Ca ţară de frontieră a celor două structuri - Uniunea Europeană şi NATO - trebuie să promovăm interesele acestor structuri, nu numai interesele noastre. Problematica energetică, problematica traficului de droguri pe Marea Neagră, problematica traficului ilegal de persoane, problematica traficului ilegal de armament, - sunt toate lucruri de interes deosebit pentru România şi pentru ţările partenere din NATO şi Uniunea Europeană. Nu mai vorbim de interesul energetic. Zona extinsă a Mării Negre furnizează 50 la sută din energia necesară Uniunii Europene. Or, interesele noastre sunt majore. Cu dreptul pe care îl are un Preşedinte al României să susţină interesele unui stat vecin, stat care s-a creat în urma unui pact nedrept - Ribbentrop-Molotov, un stat care are o populaţie ce este parte a poporului român. Cu aceste drepturi. Şi cu nici un alt mandat decât cu mandatul pe care l-am primit ca Preşedinte de la poporul român. Eu nu pledez şi nu am pledat interesele Moldovei numai la Moscova. Am făcut-o şi la Washington şi la Berlin şi la Londra şi la Bruxelles 
şi la Roma şi oriunde, inclusiv la Tokyo. De ce să pară ciudat ? Nu-i nimic ciudat. Oamenii politici, şefii de stat, indiferent care-i dimensiunea statelor, îşi spun lucrurile deschis unul altuia, ce aşteaptă unul de la altul. Cât voi fi eu Preşedintele României, să vă deprindeţi. Nu, în nici un caz nu era vorba de un mandat, ci este vorba de ceea ce ne recunoaşte toată lumea, nu numai preşedintele Bush. Şi în Europa negocierile care se duc acum pentru Transnistria beneficiază de expertiză românească. Noi primim politicieni, se duc oameni de la externe la Bruxelles, transferăm expertiza românească legată de Moldova tuturor celor interesaţi de la Comisia Europeana, de la OSCE, de la Washington, de la NATO. Nu există ţară, stat mai îndreptăţit să consilieze politicienii lumii democratice decât România. Şi o facem fără reţinere. Eu nu pot fi mandatat decât de poporul român. Nu pot primi constituţional mandate de la altcineva. Este un parteneriat strategic pe care îl avem cu Statele Unite. Suntem împreună şi pe diverse teatre de operaţii în lume şi acolo unde NATO nu este sau acolo unde structurile militare ale Uniunii Europene nu sunt. Avem un parteneriat deosebit, bazat pe cooperare, pe relaţie bilaterală şi ni-l ducem înainte. Nu vă luaţi după presă (râde cu plăcere). Politica n-o face presa. Presa poate doar s-o comenteze mai mult sau mai puţin competent. Haideţi să nu intrăm în aceste detalii. România are, însă o politică externă care nu poate fi influenţată de nimeni. Ea are obligaţii şi drepturi şi ni le exercităm cu toată forţa unui stat care este al şaptelea stat ca mărime din Europa. Bun, haideţi să discutăm pentru că paşii tactici nu fac obiectul unor expuneri publice. Dar vă pot spune care este obiectivul nostru atât timp cât şi poporul Republicii Moldova îl va adopta. Obiectivul nostru este ca Republica Moldova să devină un stat membru al Uniunii Europene. Acolo ne putem întâlni într-un climat reglementat în care se întâlnesc toate naţiunile. De ce nu ne-am întâlni acolo? Sunt lucruri impuse de procesul de integrare a României în Uniunea Europeană. Noi avem discuţii cu comisari ai UE ca, având în vedere relaţiile particulare, istoria realităţilor româno-moldovene, să obţinem un alt tip de regim pentru cetăţenii Republicii Moldova. O vom rezolva, sper eu cât de repede, pentru că este în interesul nostru, şi nu fac nici un secret, este parte complementară a politicii noastre de tratare a Republicii Moldova în Uniunea Europeană şi posibilitatea acordării 
rapide a cetăţeniei române cetăţenilor Republicii Moldova sau românilor din Republica Moldova. Acesta este punctul nostru de vedere. Noi am vrea să nu fim singurii care împing această relaţie către o direcţie europeană. Am vrea să simţim că acest lucru se întâmplă şi de la Chişinău. Şi nu ma refer în primul rând la acţiunea politică. Nouă nu ne este foarte clar care este opţiunea poporului din Republica Moldova. Dacă ne luăm după sondaje, după statistici, se pare că este o oarecare discrepanţă între efortul pe care îl face România - efortul diplomatic, uneori şi economic, în raport cu aspiraţiile poporului din Republica Moldova. Nu numai. Şi ca apropiere de România. Nu noi, dumneavoastră vă confruntaţi cu ele. Sigur că da. Diferendul transnistrean: ar fi o datorie de onoare să fim parte a procesului de negocieri Şi securizarea frontierei... Nu numai asta, pentru că s-ar putea da exemplul Irakului, unde s-au organizat alegeri cu trupe străine pe teritoriu. Marea problemă este că armata pe care Federaţia Rusă o mai are acolo se constituie într-o umbrelă pentru regimul ilegal al lui Smirnov. Or, de la un regim ilegal nu te poţi aştepta la alegeri corecte pe teritoriul Transnitriei. Iar regimul lui Smirnov nu poate deveni un partener de negocieri legalizat pentru Chişinău. Exact. Nu. Punctele noastre de vedere se menţin. Le împărtăşim tuturor structurilor care au sarcini în negocierea şi rezolvarea conflictului transnistrean. Probabil, din punct de vedere tactic preşedintele 
Voronin a supus adoptării planul ucrainean, dar în declaraţie a pus două precondiţii care sunt exact soluţia românească: eliberarea teritoriului Moldovei de trupele Federaţiei Ruse şi securizarea frontierelor, ceea ce rezolvă problema. Sigur că România are obligaţia şi politică şi morală să fie implicată în negocieri, cu atât mai mult cu cât România a fost în formatul de negociere, iar în 1992 un Guvern iresponsabil a renunţat, s-a retras din structura de negociere a problemei transnistrene. Este foarte greu să revii după ce ai fost şi ai plecat. În opinia mea, aceasta face parte din uşurinţa şi erorile de politică externă româneşti. Dar, indiferent care va fi opţiunea până la urmă, implicarea directă sau nu a României în procesul de negociere pentru soluţionarea problemei Transnistriei, România va furniza continuu puncte de vedere partenerilor europeni, SUA, oricui va fi implicat în negociere. Nu, ar fi o datorie de onoare să fim parte a procesului de negocieri, mai ales că avem şi expertiză, şi cunoştinţe. Dar decât să ducem la un blocaj prin forţarea intrării României la masa negocierilor pentru Transnistria preferăm ca lucrurile să meargă înainte şi să oferim expertiză, pentru că atunci când UE este implicată, este implicată şi România. Despre Marea Neagră se poate vorbi foarte mult. Aş rezuma într-un singur cuvânt: Marea Neagră va deveni sigură atunci când va deveni internaţionalizată, atunci când se vor adopta soluţiile care au fost adoptate în Marea Mediterană. Pentru a deveni o zonă a păcii trebuie scoasă de sub influenţa unică a Federaţiei Ruse şi eu sunt convins că preşedintele Putin va accepta un proces mai mult sau mai puţin rapid de internţionalizare a Mării Negre, dată fiind importanţa strategică pe care zona extinsă a Mării Negre a dobândit-o deja. Este parte a politicii. Sigur că suntem extrem de interesaţi, la fel cum Ungaria este interesată, de dăinuirea tradiţiilor, culturii maghiare pe teritoriul României şi noi suntem foarte interesaţi ca poporul român, oriunde ar fi să se manifeste, să existe şi să păstreze fibra românească. La această discuţie a fost şi Iuşcenko. Nimeni nu exclude posibilitatea unei întâlniri la Ialta între şefii de stat de la Marea Neagră. Dar ca să-i poţi da aceeaşi semnificaţie ca şi a Ialtei-1 ar trebui să ai echivalentul lui Roosevelt şi Churchill, altfel ea rămâne doar cu o simbolistică importantă. Din punctul nostru de vedere, foarte important este să privim la viitor. Cât timp o să ne cramponăm în insatisfacţiile 
trecutului o să pierdem din vedere priorităţile viitorului. Noi preferăm să mergem pe ideea soluţiilor viitorului. Ialta-2 se poate organiza, dar, vă repet, nu-i Churchill şi Roosevelt acolo... N-aş intra în detaliile acestea. Aşa este şi România veche reacţionează cu toată forţa. În acelaşsi timp, eu i-am promis României vechi că voi câştiga războiul cu ea. Apoi o spun de când m-am instalat la Palatul Cotroceni că voi câştiga acest război, pentru că e un război în care sunt suţinut de poporul român. Modernizarea rapidă a României şi a instituţiilor ei, o Românie capabilă de performanţă. Asta este problema României - să fie o Românie capabilă de performanţă, prin instituţiile ei, prin economia ei, prin societatea ei. Şi asta va fi România! Eu îi creez premisele ca România să-şi ocupe locul pe care îl merită ca naţiune în Europa. Atât timp cât eşti a şaptea ţară ca mărime din Europa, trebuie să fii a şaptea şi din punct de vedere economic şi din punct de vedere social. De când am început interviul, tot asta facem, descriem România viitoare, România puternică, România care să poată aduce prosperitate poporului ei, România care să fie respectată, România capabilă să-şi aducă contribuţia, să fie furnizor de securitate pentru aliaţii ei şi nu un consumator de securitate, o Românie care să facă performanţă economică, o Românie care, de ce nu, să poată sprijini tot mai puternic Moldova. Eu v-am mai spus-o: relaţia asta nu poate fi decât în interiorul Europei Unite. Aşa o vedem noi, 
cel puţin, ca soluţie minimală. 

Aici nu ne punem probleme de ce ne place şi ce nu ne place. Când e vorba de relaţiile între state, problema esenţială este interesul, iar România şi SUA au în unele zone interese comune; de exemplu, Marea Neagră, Afganistan, Irak sunt locuri în care suntem legaţi ca interes, iar politica la nivel de stat se face în primul rând bazată pe interesele pe care statele le au. Pentru noi, faptul că SUA dau o atenţie deosebită zonei extinse a Mării Negre este un element de interes major, care este convergent cu interesele pe termen mediu şi lung ale României. Trebuie să recunosc că nu avem probleme în divergenţă cu SUA, cum nu avem probleme în divergenţă cu nici un stat al UE, România în politica ei externă promovând fără rezerve o strânsă relaţie euro-atlantică. Aici, România este poate mai precisă decât preşedintele George Bush. România va părăsi Irakul atunci când vor fi îndeplinite două condiţii: una, solicitarea expresă a guvernului legitim al statului irakian şi, doi, ajungerea la aceeaşi concluzie în discuţiile cu partenerii cu care ne aflăm în Irak. Atunci când cele două condiţii vor fi îndeplinite, unu, solicitarea Guvernului irakian şi, doi, analiza împreună cu aliaţii şi concluzii că este momentul ca România să părăsească Irakul, atunci îl vom părăsi. În primul rând, la cei care conduc acţiunea militară în Irak, la SUA. Doar să explic, nu-i nimic de nuanţat. România în principiu nu are nici un fel de legături cu guvernele care sunt considerate guverne teroriste, deci din acest punct de vedere avem un principiu pe care îl utilizăm în politica noastră externă. În acelaşi timp suntem o ţară care a avut bune relaţii cu ţările arabe. Din păcate, în ultimii 15 ani aceste relaţii s-au diminuat continuu, iar România a înregistrat serioase pierderi din punct de vedere al comerţului exterior, ceea ce înseamnă că ce ne-am propus este o reînnodare a relaţiilor politice cu statele arabe, ceea ce va însemna crearea vehiculului politic care să permită redeschiderea relaţiilor economice. Probabil vă este foarte bine cunoscut faptul că România are un consistent deficit al balanţei de plăţi externe ca urmare a unei creşteri explozive a importurilor în raport cu exporturile, iar pieţele statelor arabe pot fi pieţe pe care produsele româneşti să se desfacă. Pentru a reveni cu produse ale industriei româneşti pe pieţele statelor arabe, este absolut necesară reînnodarea relaţiilor diplomatice, politice cu aceste state. Da, dar bănuiesc că nu aveţi suspiciuni că România ar mai 
fi în '89. Vă rog să plecaţi de la premisa că eu vorbesc de relaţii de politice şi economice ale unui stat democratic, iar acest stat este România, la fel cum Marea Britanie, cum SUA, cum Franţa, cum Germania... Am o rugăminte, pot să vă dau un răspuns la întrebarea dvs? Deci la fel cum state democratice fac comerţ şi au relaţii politice cu statele arabe, nu văd de ce România ar rămâne cu complexul relaţiilor de tip Ceauşescu şi n-ar vedea un alt mod de dezvoltare a relaţiilor diplomatice, politice şi economice cu aceste state. Bănuiesc că nu-i nici un păcat să ai relaţii comerciale şi politice cu Iordania, cu Arabia Saudită, cu Kuweitul, cu Qatarul, cu Libia până la urmă. Nu văd unde sunt problemele de netrecut, bazându-ne pe istorie; şi apoi, nu ştiu dacă aţi observat, sunt departe de a fi un politician care stă ancorat în istorie, ca să nu ia decizii pentru prezent şi viitor. Pentru mine, România trebuie mişcată înainte plecând de la realităţile de astăzi şi nu de la realităţile lui Ceauşescu. Categoric, preşedinţia Marii Britanii este o şansă pentru România. Ştim cu certitudine că România va avea şansa unei evaluări corecte, ceea ce nu înseamnă că nu s-ar fi întâmplat acelaşi lucru dacă ar fi fost o preşedinţie franceză sau germană sau olandeză. Dar ştim cu certitudine că Marea Britanie a fost cea care a susţinut începerea negocierilor cu România, a fost consecventă în susţinerea României şi vă dau şi informaţia că în momentul de faţă doi consilieri extrem de bine pregătiţi 
pe probleme de integrare lucrează la Cotroceni, doi consilieri britanici. De astăzi, va fi şi unul francez, este şi unul german, care s-a prezentat deja. Toate aceste state au ca obiectiv sprijinirea României să intre în UE. Şansa deosebită pe care o are UE este că Tony Blair, Marea Britanie dau Uniunii o preşedinţie foarte puternică într-o situaţie care este etichetată a fi situaţie de criză. Este clar că o preşedinţie ca cea britanică este în măsură să depăşească prin compromis criza, în timp ce probabil o preşedinţie mai slabă, a unui stat foarte mic, n-ar fi fost cea care să stimuleze depăşirea crizei. Pe de altă parte, responsabilitatea uriaşă a preşedinţiei UE într-o perioadă de criză pentru unul din statele foarte puternice ale UE este cu atât mai mare cu cât, pe de o parte, eşti un stat foarte puternic, cu o contribuţiei importantă, pe de altă parte, ai preşedinţia UE. Cred că Marea Britanie nu va pierde ocazia să scrie o foaie de istorie, o filă din istoria pozitivă a UE. Eu am fost acolo când premierul Tony Blair şi-a exprimat punctul de vedere cu vedere la reformarea UE şi pot să vă spun că cea mai mare parte a liderilor europeni sunt de acord că trebuie să se producă un proces de reformare a structurilor UE pentru eficientizare. În acelaşi timp, este clar că funcţionează consistent interesul naţional. Am convingerea că Tony Blair va găsi formula compromisului, indiferent cât de dificil va fi acesta. O va găsi, pentru că, aşa cum declară şi comportamentul Marii Britanii ne arată, Marea Britanie este, contrar unor opinii, un susţinător al Europei unite. Mai mult decât atât, doreşte mult şi adaugărea componentei politice la componenta de piaţă liberă. Este opinia dlui ambasador, pe care noi o respectăm. În acelaşi timp, ar fi o copilărie să spunem că România şi-a atins toate obiectivele pe care s-a angajat să le atingă în negocieri. Mai este de parcurs un drum, îl vom face. Singurul nostru obiectiv acum este să acoperim cu acţiune toate angajamentele luate de România în negocieri, indiferent cât au fost ele de dificil de acceptat şi pe urmă de transpus în realitate. Aceste angajamente fac parte din tratatul de aderare, România şi le-a asumat, iar ambasadorul Marii Britanii are dreptate spunând că în momentul de faţă mai sunt destule de făcut. Şi aşa este. Nu, a fost schimbarea comenzii SEEBRIG. Este brigada multinaţională din Sud-Estul Europei, o forţă militară atestată în NATO, gata de intervenţie oricând în teatre de operaţiuni unde NATO desfăşoară 
operaţiuni. Era extrem de important, din punct de vedere politic, să semnalăm celor şapte state membre SEEBRIG că interesul României pentru această brigadă multinaţională este major. Or, în situaţia în care evenimentul schimbării comenzii de la un general italian către un general bulgar s-a petrecut în România, ca şef de stat şi principal responsabil de securitatea naţională, aveam obligaţia să fiu acolo. Acolo au fost ambasadorii tuturor statelor membre SEEBRIG, au fost ataşaţii militari, au fost miniştri ai apărării şi adjuncţi ai miniştrilor apărării din cele şapte state. Era greu ca preşedintele României să găsească o justificare să nu participe la acest eveniment, cu atât mai mult cu cât comandamentul brigăzii este locat la Constanţa. Dacă nu ne vom îndeplini perfect obligaţiile asumate prin negocieri şi tratatul de aderare, sunt convins că se va produce amânarea. Din acest motiv, presiunea mea pe instituţiile statului este să-şi îndeplinească ireproşabil obligaţiile asumate. De aceea şi vorbeam de şansa pe care o are România prin preşedinţia britanică, pentru că aproape ne garantează un raport corect, un raport fără influenţe politice, care să ţină cont de momentul politic dintr-o ţară sau alta. Ştim că există această discuţie. În acelaşi timp, îmi este foarte bine cunoscut faptul că europenii ţin cont de existenţa unui tratat cu obligaţii şi drepturi de ambele părţi. Nu numai România are obligaţii. Obligaţii are şi Uniunea Europeană, are şi Comisia Europeană. Nu numai 
Uniunea Europeană are drepturi, drepturi are şi România. Şi primul drept pe care România îl are este o evaluare corectă. De justiţie, pentru că în ceea ce priveşte Consiliul Concurenţei progresele sunt vizibile, ele vor fi evaluate la timpul respectiv. Sunt la curent cu evoluţia din acest punct de vedere. Justiţia însă este nu numai o zonă în care executivul practic nu poate să intervină, dar este şi puternic influenţată de percepţie. Justiţia are mecanismele ei interne, nu este supusă executivului, care s-o ordoneze şi, chiar dacă ar deveni la un moment dat operativă, îndreptându-se către standarde europene, mai este de parcurs un drum lung până la realizarea unei percepţii pozitive. Asta, în general. În nici un caz, nu sper ca percepţia să fie pozitivată până la sfârşitul anului. În acelaşi timp, însă, am convingerea că, mai ales după discuţia de ieri pe care am avut-o cu magistraţii cei mai importanţi din justiţia românească, au înţeles mesajul că trebuie să-şi autocontroleze sistemul, în aşa fel încât să dea primele semne concrete că se produce modernizarea justiţiei, eficientizarea justiţiei, implicit la nivelul luptei anticorupţie... Ai curţilor de apel, ai tribunalelor şi CSM-ului. Categoric. Aici trebuie clarificate lucrurile şi din punct de vedere legal. Cel care administrează justiţia, în conformitate cu legislaţia nouă a României, este CSM. Ministrul justiţiei nu mai administrează justiţia, ca în perioadă guvernării Năstase. Toată autoritatea administrării justiţiei a fost transferată Consiliului Superior al Magistraturii, ca element de independenţă a justiţiei în raport cu executivul şi cu Parlamentul. Aici, răspunsul este în două cuvinte: categoric, nu. Picarea pachetului legislativ, pe care Guvernul şi-a asumat răspunderea înseamnă cert ratarea obiectivului 1 ianuarie 2007. Nu. În momentul de faţă, neajungându-se la un consens în interiorul Alianţei cu privire la alegerile anticipate, ar fi prea târziu ca subiectul să mai fie abordat de acum înainte. Probabil, după raportul de ţară se va mai putea relua subiectul. Oricum, în momentul de faţă, fiind la stadiul la care nici o decizie nu este luată în interiorul Alianţei, avem obligaţia să împingem lucrurile, în orice condiţii, până la raportul de ţară, indiferent care va fi poziţia Curţii Constituţionale. Nu, aici e o chestiune de consecvenţă. Am vorbit în campanie de depolitizarea Radioului şi Televiziunii publice. Am acţionat aşa cum am vorbit şi am susţinut în campanie. Faptul că cele două partide 
din Alianţă nu au avut acelaşi punct de vedere este, iarăşi, un subiect care ţine de Alianţă în mod deosebit, de modul cum cooperează în Consiliul de Coordonare al Alianţei. Eu nu aveam decât să fiu consecvent cu ce am susţinut în campanie şi vă asigur că am avertizat cele două partide dinainte, după ce am aflat că în CNC luaseră decizia desemnării de candidaţi. Aici lucrurile pot fi abordate de pe diverse soluţii. Eu sunt partizanul unei depolitizări prin desemnarea în consiliul de administraţie a unor oameni care să nu fie susţinuţi, propulsaţi de partide. Societatea civilă trebuie să-şi găsească formule, să găsim formule prin care societatea civilă să aibe o decizie extrem de importantă în desemnarea consiliilor de administraţie, dacă vreţi, a unor consilii de încredere pentru Televiziunea şi Radioul public. Aş merge chiar mai departe, precizând că asta nu înseamnă scoatere de sub controlul Parlamentului. Acel consiliu de administraţie desemnat dinspre societatea civilă ar trebui să fie supus controlului parlamentar, având în vedere că discutăm despre Radioul şi Televiziunea publică. Dar una este să prezinte anual un raport pe care să îl dezbată Parlamentul şi cu totul altceva este ca partidele să desemneze oameni în consiliile de administraţie. Chiar dacă ei ar fi extrem de independenţi, niciodată nu vor crea populaţiei sentimentul că sunt liberi de influenţa politică, tocmai datorită modalităţii în care sunt desemnaţi. Iar pe conjunctura creată la Radioul şi Televiziunea 
română, poziţia noastră a fost să desemnăm interimari la cele două instituţii, până când legea despre care se vorbeşte că este depusă în Parlament şi a fost elaborată va fi discutată şi aprobată de Parlament. Cred că ar fi o mare greşeală, o mare eroare politică, o ruptură şi un mers separat în alegeri anticipate. Soluţia corectă din punct de vedere politic este Alianţa, împreună în eventuale alegeri anticipate. Nu mi se pare că o separare a celor două partide ar fi în momentul de faţă o soluţie, iar din punct de vedere politic, nici măcar nu trebuie făcută construcţia pe anticipate, duse separat, pentru că aceste două partide au un protocol cu valabilitate până în 2008, prin care sunt legate unul de altul. Tentaţia de a spune "acum, PD e mai tare decât PNL" este greşită. Dacă aţi urmărit mesajul pe care eu l-am dat Convenţiei PD, a existat un pasaj extrem de clar, în care susţineam că acele două partide să-şi respecte angajamentul şi protocolul pe care l-au semnat până în 2008. În analiza mea ca om politic, cele două partide nu au dreptul să se despartă înainte de alegerile legislative din 2008, dacă atunci vor fi alegerile, la termen. Da, categoric, incidente de parcurs, care nici măcar nu au fost girate la nivelul conducerii PNL. Au fost iniţiative locale, dacă îmi este permis să spun. Iniţiative ad-hoc ale celor care erau în comisie. Nu vă străduiţi să utilizaţi termeni pe care nu-i ştiţi. /.../. Reporter: Acolo trebuie să fie şi cabina căpitanului, m-am gândit, trebuie să vadă bine ce se întâmplă şi în larg, dar şi pe vas. Comunitatea de informaţii, domnule preşedinte. Aici cam toată lumea şi-a spus părerea şi sunt viziuni oarecum diferite. Traian Băsescu: Aşa. Deci care-i problema? /.../. Reporter: Problema este că până la urmă va trebui să se ajungă la o soluţie. De la dvs. a plecat o subordonare de tip CSAT. Sunt multe voci dincolo, la PNL, la UDMR care vorbesc de un control parlamentar, ba chiar dvs. să aveţi o conducere, dar un executiv, o coordonare executivă din partea Guvernului. Ceva se va alege până la urmă. Traian Băsescu: Da. Chiar astăzi explicam la Clubul Român de Presă că n-a existat nici un proiect de ordonanţă trimis de mine către premier, nici măcar un articol din acel proiect de ordonanţă nu e scris nici la ora asta. Deci este o fabulaţie, plecată pe surse, care n-a avut decât rostul să creeze confuzie. Reporter: Subiectul interesează. Traian Băsescu: Da. În ceea ce priveşte comunitatea de informaţii, ea este necesară, dar fiecare şi-o 
imaginează cum vrea. Eu vă pot spune cum va fi. Nici unul dintre servicii nu va fi scos de sub control parlamentar. Legea obligă la control parlamentar. Dar, o să vă dau un exemplu sau chiar vă invit la mine în birou să vedeţi ce volum de informaţii vin la preşedintele României în fiecare zi de la Serviciul Român de Informaţii, de la Serviciul de Informaţii Externe, de la Armată, de la Serviciul de Informaţii al Internelor, de la SIPA. E un volum care înseamnă mult peste 150, uneori 200 de pagini. Reporter: Pe zi. Traian Băsescu: Pe zi. Niciodată preşedintele României nu le va citi. Vă pot spune că în primele trei zile m-am străduit, după care am renunţat s-o mai fac, dându-mi seama că este una din marile capcane în care un preşedinte poate să cadă, să citească documentele trimise de la serviciile de informaţii, pentru că-i blochează toată ziua. Şi atunci chiar am luat măsura, după două-trei săptămâni, dându-mi seama că informaţia trebuie valorificată, pe de-o parte, iar pe de altă parte, că nu sunt în măsură să citesc cât mi se dădea şi mai ales să sintetizez; am creat un colectiv de 4 oameni care le citesc şi seara primesc o sinteză pe 2 pagini. Este un început de comunitate de informaţii. Dar ea trebuie dezvoltată, ca beneficiar al acestor sinteze să nu fie doar preşedintele României, ci să fie toate structurile interesate: Guvern, ministere, ştiu eu, alte structuri ale statului, pentru că în acelaşi timp trebuie creat şi un sistem de dispecerizare a informaţiei sintetizate 
de pe cele 4-5 servicii care vor alcătui comunitatea de informaţii. Una este informaţia de care are nevoie preşedintele, alta este informaţia de care are nevoie primul ministru, alta e informaţia de care are nevoie ministrul de externe, alta e informaţia de care are nevoie ministrul industriilor sau al transporturilor. Deci este clar că această funcţionare haotică şi lipsită de sinteze, lipsită de capacitatea de a pune cap la cap informaţia de azi cu cea de acum 18 zile, primită de la un alt serviciu, nu face decât să diminueze eficienţa informaţiilor pe care le pun la dispoziţie serviciile de informaţii. Din acest motiv, crearea comunităţii de informaţii este necesară şi vă pot prefigura: va fi un consilier prezidenţial care va conduce această structură de analiză şi va distribui informaţia analizată şi sintetizată către toate instituţiile, în afara faptului că serviciile vor rămâne să funcţioneze aşa cum sunt în control parlamentar, în subordinea Ministerului de Interne, în subordinea Ministerului Apărării sau a Ministerului Justiţiei. Deci, comunitatea de informaţii trebuie privită strict ca o structură de analiză şi sinteză, de eficientizare a utilizării informaţiilor şi nu ca o structură care substituie serviciile sau adună sub comandă unică serviciile de informaţii. Ele sunt subordonate CSAT-ului prin lege şi prin Constituţie. Nimeni nu le poate trimite în altă parte decât acolo unde le trimite Constituţia şi legea. Reporter: Ele mai sunt şi altceva şi vă citez: sunt "un rău necesar" - vorbeaţi despre serviciile secrete - şi, una peste alta, "un sistem ticăloşit". Ei, cam trece vremea, cu siguranţă veţi da nişte răspunsuri, dar până atunci eu îmi pot permite un joc de cuvinte: este un sistem ticăloşit necesar. Am scos aia cu "un rău" de aici şi a ieşit "un sistem ticăloşit"... Ce facem, domnule preşedinte? Traian Băsescu: Parcă aţi fi ziarist care vrea să facă mai mult decât un joc. "Sistemul ticăloşit", expresia pe care am folosit-o, a fost la sistemul de stat şi n-a fost adresat direct serviciilor, iar expresia "sunt un rău necesar" a fost adresată serviciilor. Acum dumneavoastră le-aţi pus la un loc şi... Reporter: ... şi a ieşit o construcţie. Nu am găsit altă rimă, domnule preşedinte. Ştiţi cum era... Traian Băsescu: E în regulă. Din punct de vedere al serviciilor, ele trebuie să treacă printr-un proces accentuat de continuare a reformelor. Nimeni nu poate spune că aici nu s-a întâmplat nimic, mai ales după intrarea României în NATO, ele s-au adaptat 
structural exigenţelor calităţii României de stat membru NATO, dar reforma trebuie să continue. Şi va continua fără menajamente. În acelaşi timp, vă rog să luaţi cunoştinţă că nu sunt un politician atât de naiv, încât să cred că serviciile secrete sunt formate din fete mari. Nici un serviciu secret din lumea asta nu este format din fete mari şi din inocenţi. De regulă este format din oameni cu experienţă care au nevoie tot timpul de un reper. Atâta timp cât sunt puşi să servească interesul naţional, o vor face. Dacă li se cer alte lucruri decât servirea interesului naţional, deja intrăm într-o zonă în care nu mai putem vorbi de servicii secrete într-un stat democratic. Obiectivul meu este să le folosesc în interes naţional. Aşa este. Aţi auzit vreo astfel de informaţie de la oficialii români care ştiu despre ce e vorba? Îmi pare rău, nu au fost bine documentate. Îmi pare rău că nu vă pot prezenta lista ofiţerilor SIE şi SRI care urmează să fie decoraţi ca urmare a reuşitei din Irak. Aţi vedea acolo absolvenţi de sociologie, de drept, ai Institutului Naţional de Informaţii de după '89. Cea mai mare parte a celor care au participat la operaţiunea din Irak sunt ofiţeri tineri. Am avut şi o satisfacţie, de Ziua SRI am decorat şase ofiţeri şi am fost foarte plăcut surprins să văd că dintre cei propuşi pentru decorare ca urmare a acţiunii din Irak erau patru din cei şase şi nu am putut să-i mai decorez încă o dată datorită termenului scurt de la precedenta decorare. Deci, operaţiunea 
a fost făcută de noile servicii de informaţii ale României. Fabulaţia cu cârtiţele lui Ceauşescu care au salvat ziariştii români şi francezi este o fabulaţie fără acoperire. Legea lustraţiei cred că poate fi etichetată ca fiind binevenită. Binevenită, în sensul că ea are în primul rând menirea de semnal. După părerea mea, acum, la 16 ani de la revoluţie, deja este puţin întârziat actul politic, dar, dacă va fi, vă asigur că o voi promulga fără reţineri. În al doilea rând, însă, cred că această lege poate să producă efecte doar cu condiţia ca regimul comunist să fie declarat ca fiind un regim criminal. Trebuie argumentat ştiinţific, pregătită documentaţie, pentru că altfel suntem în zona declaraţiilor politice fără eficienţă. Eu am avut o discuţie cu domnul Ticu Dumitrescu, care îmi cerea cu energie să cer scuze victimelor comunismului. Sigur, pot să-ţi faci o pagină, să te duci în parlament şi să faci un astfel de gest politic, dar pentru ca gestul să aibă consistenţă, el trebuie argumentat ştiinţific, la fel cum s-a făcut o comisie pentru holocaust şi l-a recunoscut preşedintele Iliescu ca fiind o realitate a României. La fel trebuie făcută o comisie pentru evaluarea a ceea ce s-a întâmplat în anii '50-'60, poate şi mai târziu şi un document ştiinţific trebuie să stea la baza unei astfel de acţiuni politice. Altfel, rămânem în zona în care tot vorbim, dar ne e greu să facem. Sigur, oricare dintre noi ştie că a fost greu, ştie că nu aveam lumină, ştie că stăteam în frig. Oricare dintre noi ştie că aveam două ore de televiziune, oricare dintre noi ştie că erau prost hrăniţi copiii, oamenii, în general. Dar acestea toate trebuie să iasă din zona de ce am simţit fiecare pe pielea noastră, trebuie aşezate într-un document ştiinţific, făcut de oameni recunoscuţi şi abia atunci dobândesc şi greutatea pe care se poate sprijini un gest politic de scuze al statului român pentru cei care au fost victime ale comunismului. Merg şi dosarele fostei Securităţi, care se predau într-un ritm ridicat la CNSAS. OK. Acum sunt predaţi 7,5 km de arhivă, ceea ce echivalează cu aproximativ 2 milioane de dosare şi până la sfârşitul anului toţi cei 12 km vor fi predaţi şi cu cheia de a accesare pe suport magnetic. Nu cred. Nimeni şi nimic nu mai poate opri dosarele mineriadelor. 

Cred că este vorba de un incident pe un drum foarte lung. Nu mă număr printre acei politicieni care privesc acest lucru în mod dramatic. Trebuie să urmărim şi mai bine îndeplinirea obligaţiilor noastre pe drumul către Uniunea Europeană. Este o presiune suplimentară, care, practic, din două motive, nu ar fi fost necesară. În primul rând, deoarece guvernul actual este foarte determinat să-şi respecte toate obligaţiile care au rezultat din negocierile de aderare, în al doilea rând, deoarece scopul nostru este să fim integraţi la 1 ianuarie 2007. Nu, categoric nu. De 15 ani, în România se simulează şi se tot amână şi aş dori să pun capăt acestei situaţii. Poporul român poate să atingă acest scop şi îl va atinge. Acesta este modul meu de a vedea lucrurile, poate că este legat de profesia mea. Eu am fost comandant de navă, iar o navă trebuie să ajungă la momentul stabilit în portul de destinaţie. Ceea ce este de făcut, trebuie realizat în termenul stabilit. În secolul trecut, au existat două mari războaie. Europa unită garantează pacea pentru cinci sute de milioane de europeni prin mijloace politice şi economice. Aceasta înseamnă, în primul rând, o politică externă şi de apărare europeană comună, în al doilea rând, înseamnă a face faţă competiţiei globale şi a asigura prosperitatea, în timp ce China şi India devin mai puternice. Punctul meu de vedere nu s-a schimbat. România nu trebuie să se decidă între Europa şi Statele Unite. Ea se află în Europa şi doreşte să fie un partener de încredere. În acelaşi timp, parteneriatul strategic cu Statele Unite în ceea ce priveşte politica de securitate este o constantă a politicii noastre externe. Nu vrem să fim puşi în situaţia de a alege. Suntem buni europeni şi avem nevoie de o bună politică de securitate. România se găseşte acum la graniţa de est a Nato şi a UE. Avem graniţă la Marea Neagră, în vecinătatea noastră este spaţiul aflat odinioară sub stăpânirea sovietică. Marcaţi pe hartă conflictele îngheţate ale fostei Uniuni Sovietice. Veţi vedea că la graniţa României, a UE şi a NATO, în jumătatea nordică a Mării Negre, se află în acelaşi timp patru astfel de conflicte: Transnistria, Osetia, Nagorno-Karabakh, Abhazia. Nimeni nu poate spune când şi cu ce intensitate vor reizbucni aceste conflicte. La Marea Neagră se întretaie mai multe spaţii extinse: Orientul Apropiat, fosta Uniune Sovietică, Federaţia Rusă, Nato şi UE. Regiunea extinsă a Mării Negre este un pod de tranzit pentru traficul de droguri şi fiinţe umane către 
Franţa şi Italia, Germania şi Marea Britanie, dar este şi un pod pentru comerţul ilegal cu arme din Transnistria către ţările din Balcanii de Vest, către Afganistan, Iraq şi Africa. Mai există un factor: 50 de procente din energia consumată în UE, provin din zona extinsă a Mării Negre. Iar acum, analizaţi, vă rog, dacă un parteneriat strategic cu Statele Unite este necesar pentru România! România este conştientă de îndatoririle sale faţă de Europa, pe care şi le poate urmări de asemenea cu ajutorul ţărilor din UE şi din NATO. Poate că unele ţări, care au graniţă la Atlantic, au o altă perspectivă, întrucât aceasta este o graniţă sigură. Ca politician, sunt deplin conştient de dificultăţile pe care le are UE cu lărgirea. Sunt de acord cu faptul că Europa, după extinderea cu zece state, la care acum se adaugă Bulgaria şi România, are nevoie de o pauză. Dar ţinând cont de faptul că Europa trebuie să menţină pacea, cred că următoarea prioritate sunt Balcanii de Vest. Politicienii acestei regiuni trebuie să înţeleagă că standardele europene în ceea ce priveşte protecţia minorităţilor, respingerea extremismului şi cooperarea regională sunt necesare pentru integrarea lor europeană. Europa nu va fi mai sigură atâta vreme cât Balcanii de Vest nu sunt integraţi conform standardelor europene. Turcia ne este ţară prietenă. Avem interesul ca UE să fie înconjurată de o centură de siguranţă, care să cuprindă Ucraina şi o Turcie care ar putea fi inclusă în spaţiul european. Hotărârea de a 
începe negocierile de aderare cu Turcia în octombrie este o soluţie bună. Dar viteza integrării acestor două ţări mari, Ucraina şi Turcia, depinde de asemenea de capacitatea de absorbţie a Uniunii Europene. Cred că acesta ar fi un bun compromis, atât pentru UE, cât şi pentru Turcia şi Ucraina. Acesta nu ar speria nici una din cele două ţări, iar Uniunea ar câştiga timp, pentru a se lămuri asupra integrării viitoare. Consider foarte important ca aceste ţări să nu primească un nu categoric. Europa are nevoie de timp pentru a găsi soluţii şi aceste ţări au nevoie de timp pentru a se pregăti pentru integrare. Europa celor 15 avea un motor pentru 15, pentru 27 are nevoie de un motor mai mare. Cu siguranţă că nu. O Europă cu o capacitate decizională greoaie pierde din credibilitate în faţa popoarelor sale. O Europă fără Constituţie rămâne până la urmă o zonă de comerţ liber, o uniune politică are nevoie de o Constituţie, iar asigurarea păcii are nevoie de uniune politică. Constituţia încă nu a eşuat. Sunt convins că Europa va găsi o soluţie. Desigur, au existat cele două refenrendumuri negative. Acum, politicienii, nu doar din aceste două ţări, trebuie să explice cetăţenilor lor necesitatea unei astfel de constituţii. Proasta informare a fost un motiv al respingerii. Cetăţenilor trebuie acum să li se explice şi dezavantajele care rezultă din respingerea Constituţiei. Aceasta ar fi o greşeală, numai o Europă unită poate face faţă globalizării. Orice altceva ar fi o soluţie pe jumătate, ar fi mai complicat, ar genera o breşă în interiorul Uniunii şi ar frâna integrarea. Dacă există o Europă unită, o astfel de cooperare pe grupe ar fi totuşi posibilă, în funcţie de anumite responsabilităţi. După suprafaţă şi după numărul de locuitori, România se află pe locul al şaptelea. Ea trebuie să depăşească sarcinile unei ţări care se găseşte la graniţa Uniunii şi să-i securizeze graniţele. După Finlanda, avem cea mai mare graniţă cu state din afara UE, anume 2050 de kilometri. Avem obligaţia să ducem o politică de bună vecinătate, deoarece aceasta înseamnă siguranţă pentru întreaga Europă. Putem fi un bun partener comercial şi un bun exemplu atât pentru ţările din Balcanii de Vest, cât şi pentru Ucraina, Georgia şi, de ce nu, Federaţia Rusă. Forţele militare ale ţării noastre au fost modernizate şi sunt desfăşurate în întreaga lume, în diferite regiuni de criză, din Balcanii de Vest până în Afganistan. 

Daca bine mi-aduc aminte, de cand sunt presedinte am avut patru iesiri televizate si cateva interviuri. Lukasenko, din cate stiu, s-a urcat cu picioarele pe presa. Eu nu deranjez pe nimeni nici macar cu un telefon. Am spus intotdeauna ca voi replica. Ma tem ca dvs. aveti o viziune putin asemanatoare cu a lui Lukasenko. Dupa parerea dvs., presa trebuie sa spuna si eu sa accept orice? Sau presedintele are si el drept la replica? Va multumesc mult, imi faceti o favoare extraordinara. Al celor care ma critica sunt mai mult decat presedinte. Chiar sunt un om care ii simpatizeaza. Dar le raspund celor care ma jignesc. Aici avem o problema: diferenta intre critica si jignire. Orice om care este jignit are dreptul la replica, chiar daca el nu apare in ziare, oricat te-ai stradui, si atunci replic unde pot si cand pot. Aici ati ridicat mai multe probleme simultan. Eu am in subordine serviciile de informatii. Deci, n-am ce sa-mi doresc sa mai am, le am efectiv. Una e comunitatea si alta serviciile. Eu am in subordine serviciile de informatii ale Romaniei, si cele care sunt independente - SRI si SIE -, si cele departamentale, ca parte a CSAT. Deci, unele direct si altele indirect sunt in subordinea presedintelui Romaniei, dupa actuala legislatie. Comunitatea de Informatii inseamna sa creezi o structura care sa evite, pe de o parte, neluarea in consideratie a informatiilor, pe de alta parte, care sa eficientizeze informatiile. Ce inseamna asta? Sa ai un grup de 15-20 de oameni, poate mai mare, poate mai mic, care sa sintetizeze informatiile, lucru pe care acum, asa cum functioneaza sistemul, ar trebui sa il faca presedintele. Va pot invita in birou la mine, unde veti vedea informatiile de la serviciile de informatie ale Romaniei: SRI, SIE, Directia de Informatii a Armatei, Directia de Informatii a Ministerului de Interne, SIPA si altele - un volum de circa 150 de pagini, care intra pana la ora 12 pe biroul presedintelui. Daca m-as potrivi sa citesc cele 150 de pagini si sa si inteleg ce scrie in ele, toata ziua m-as ocupa de acest lucru. Asta am facut in primele trei zile de mandat. Noroc ca m-am dumirit repede. Altora le-au trebuit 4 ani si n-au stiut de ce au pierdut alegerile. Eu in 3 zile am inteles ca cel mai usor mijloc de a bloca activitatea presedintelui este sa-i dai sa citeasca materialele zilnice ale serviciilor de informatii. Si atunci, punctul meu de vedere este ca trebuie sa existe un colectiv, in subordinea unui consilier prezidential, care sa primeasca 
toate aceste informatii in fiecare zi, iar presedintele Romaniei sa primeasca o pagina si jumatate, cu informatiile care sunt de interes pentru el. Tot de la aceasta Comunitate de Informatii trebuie sa plece informatiile care il privesc pe primul ministru sau pe orice alt ministru. Dar a distribui materiale brute catre institutii si mai ales catre presedinte nu inseamna decat blocarea lor. Mai mult decat atat, un colectiv de analisti specializati, aceasta Comunitate de Informatii, poate sa faca legatura intre informatiile venite de la 5-6 servicii de informatii, poate sa dea deoparte informatiile eronate de informatiile bune, poate sa faca legatura cu informatii care au venit cu doua saptamani in urma sau cu doua zile in urma. Or, in momentul de fata, acest lucru nu-l face nimeni. Ceea ce inseamna ca foarte multe dintre informatiile furnizate de aceste servicii sunt neutilizate, nevalorificate si mai ales nu reprezinta o sinteza a tot ceea ce culeg toate serviciile de informatii. Vorbiti de un proiect de ordonanta pe care eu l-am trimis primului ministru sa-l semneze fara sa fie discutat s.a.m.d. Este unul din marile falsuri. In momentul de fata, nici macar un rand din proiectul de ordonanta sau de lege a crearii Comunitatii de Informatii nu a fost scris. Eu n-am trimis nimic premierului Tariceanu. Eu cred ca niciodata un ofiter SRI n-ar spune „vezi ca sunt din SRI si te amenint”! Credeti ca un ofiter SRI, care are sarcini...? Nici eu nu stiu. Sa stiti ca din acest punct de vedere 
mi se pare incredibil ca un ofiter SRI sa mearga sa-i spuna d-lui Marius Oprea „d-le, sunt de la SRI si ne incomodezi”. Ori sunt foarte prosti ofiterii SRI... Doamna, va vad foarte convinsa. Deci va dau dreptate. Nu e foarte simplu si d-l Marius Oprea este deja un disident al epocii noastre. Ba da, este demn de luat in seama, dar ati afirmat inca din intrebare, „asta este adevarul”. Eu nu am menirea sa va contrazic. Doar salut convingerea cu care vorbiti. Pentru ca nu avem mai buni. Doamna, in Romania, pe lipsa de oameni riscam foarte multe proiecte. Daca am avea oameni mai buni, am pune oameni mai buni. Daca am avea oameni mai tineri vorbitori si cunoscatori de limba rusa, ucraineana, bielorusa, va asigur ca i-am pune. Numai ca, si aici, ca si in ceea ce priveste politica externa legata de tarile arabe, la scurt timp de la revolutie n-am mai vrut sa invatam decat limba engleza, germana, franceza, uitand ca Romania este intr-o zona extrem de delicata, care implica o foarte buna relatie si catre Est, si catre Orientul Apropiat. Din acest motiv s-a creat o penurie majora de diplomati, buni cunoscatori ai spatiului ex-sovietic, buni cunoscatori ai tarilor arabe. Din cauza canalizarii efortului strict pe integrare in UE si in NATO, s-au pierdut din vedere alte prioritati de politica externa a Romaniei si aceasta a avut impact si in pregatirea diplomatilor destinati pentru aceste zone. Deocamdata, ii trimitem pe cei mai buni din ceea ce avem. Este important sa fie diplomat. Daca discutam de Moscova, Moscova are scoala de diplomatie. Acolo nu poti sa trimiti amatori. Una dintre cele mai performante scoli de diplomatie este scoala de diplomatie rusa. Or, a trimite amatori la Moscova este una din marile erori care se pot face. Trebuie un diplomat de cariera si, pe cat posibil, cu foarte multa experienta. Ambasadorul care a mers acum la Moscova, Donca, din cate stiu eu, a fost ambasador la Budapesta, la Beijing si este diplomat de cariera. Eu cred ca noi am reusit sa facem ceea ce trebuia sa facem, in primul rand sa stimulam reactivarea problemei transnistrene ca problema principala a zonei. Dupa cum ati vazut, in ultima perioada, atat UE, cat si Statele Unite sunt tot mai implicate in solutionarea problemei transnistrene, alaturi de OSCE, si am convingerea ca problema transnistreana va gasi o rezolvare cu prioritate in raport cu celelalte conflicte inghetate din spatiul Marii Negre. Aici avem Transnistria, Nagorno-Karabah, Abhazia, Osetia. Cred ca, bazandu-ma pe efortul 
care se face pentru solutionarea problemei transnistrene, va fi primul conflict inghetat care va fi solutionat politic. Romania s-a declarat deschis si in plina sedinta GUAM - cu Ucraina, Georgia, Moldova - in conferinta de la Chisinau, impotriva alegerilor in Transnistria si nu va ascund ca apreciez foarte mult pozitia presedintelui Voronin care a acceptat planul ucrainean, punand insa doua preconditii: una, parasirea teritoriului transnistrean de catre trupele Federatiei Ruse si, a doua, securizarea frontierei dintre Moldova si Ucraina pe tronsonul transnistrean. Aceste doua preconditii sunt punctul de vedere romanesc in solutionarea problemei transnistrene. Daca este lasat fara umbrela trupelor Federatiei Ruse, care se afla pe teritoriul Transnistriei, iar frontiera cu Ucraina este securizata, Smirnov probabil ia avionul in 24 de ore si paraseste Transnistria. Ramane de vazut daca se va activa sau nu. Va pot spune ca pe atmosfera creata, Romania are o singura sansa: sa-si faca temele. Am convingerea ca, daca Romania isi va realiza pozitiv toate obligatiile asumate in timpul negocierilor si inscrise in tratat, va exista suficienta obiectivitate pentru ca acest lucru sa fie recunoscut. Si avem un moment-cheie: Raportul de tara din noiembrie. Eu cred ca suntem favorizati de faptul ca presedintia este britanica, pentru ca asta ne da garantia unei evaluari corecte. Romania nu are nevoie nici de favoruri, nici de decizii politice, pentru ca acestea s-ar intoarce chiar impotriva 
ei, daca nu ar fi pregatita pentru aderare. Este normal ca politicienii si ambasadorii statelor membre ale UE sa ne avertizeze asupra necesitatii respectarii tuturor angajamentelor asumate. In acelasi timp insa, problema nu trebuie tratata unilateral. Nu numai Romania are obligatii fata de UE, si UE are obligatii fata de Romania, in baza aceluiasi tratat. Nu numai UE are drepturi, si Romania are drepturi in baza aceluiasi tratat de aderare. Ambele parti au obligatia sa-l respecte. Noi avem obligatia sa ne realizam toate obligatiile asumate, ei au obligatia sa ne primeasca daca ni le realizam. Si mai au obligatia la obiectivitate. Eu sunt convins ca problema aderarii Romaniei la 1 ianuarie 2007 este in cea mai mare parte o problema interna, chiar daca ea are o puternica conotatie de politica externa. Dar daca institutiile statului roman isi vor realiza obligatiile asumate de statul roman, am convingerea ca vom intra la 1 ianurarie 2007 in Uniunea Europeana. Va mai dau un element: foarte multe state din primele 15 intrate in UE asteapta Raportul de tara din noiembrie pentru a introduce in parlamentele nationale dezbaterea si aprobarea Tratatului de aderare a Romaniei. Din acest motiv, raportul din noiembrie este crucial. Daca acel raport va constata progrese pe toate capitolele, progrese care se afla in grafic, sunt convins ca vom avea un vot pozitiv in parlamentele europene. Daca acel raport ne va arata ca n-am facut progrese in lupta impotriva coruptiei, ca n-am facut progrese in urmarirea concurentei si in sanctionarea celor care fac abateri de la legile concurentei, daca nu va constata progrese in eficientizarea justitiei, atunci cu certitudine Romania va fi amanata. Dar eu sper - si aici este tot efortul meu, inclusiv iesirile publice pe care le am, legate de activitatea unora sau a altora dintre institutii - sa avem un raport pozitiv pentru etapa in care ne aflam in noiembrie. In acest moment decizia nefiind luata, este deja prea tarziu. Pentru ca de la momentul deciziei trebuie declansat un intreg mecanism. In primul rand, doua luni ne lipseste Parlamentul, se intoarce in septembrie. Ce sa mai faci in septembrie? Decizia nefiind luata, e clar ca politic alegerile anticipate nu mai sunt de actualitate. Se mentin garantiile. Aratati-mi cate declaratii ale politicienilor Aliantei sunt in sensul in care spuneti, in afara de o declaratie pe care eu o stiu, a lui Emil Boc, care se afla in campanie interna, si cate articole au scris analistii, imaginandu-si toata 
povestea asta? La adresa presedintelui! Da, doamna, dar le exploateaza. Cine este domnul acesta despre care vorbiti? N-am cunoscut un om politic important cu acest nume. Si cu se ocupa? N-am remarcat sa fi facut ceva pentru oras. Si ce i s-a intamplat? N-a mai fost... Haideti sa va linistesc: nu se va rupe Alianta si va guverna unitar. Luati mesajul meu transmis PD-ului cu ocazia Congresului. Nu sunt dintre politicienii care una spun si alta vor sa se intample. Daca as fi vrut altceva, nu introduceam in mesajul meu catre PD paragraful in care le cer mentinerea cu fermitate a Aliantei si, mai mult decat atat, respectarea protocolului, asa cum este el facut, care avantajeaza PNL, dar la asta s-au angajat pentru 4 ani. Au obligatia sa-l respecte. Nu, doamna, am dat un mesaj. Am avut discutii cu premierul, am avut discutii cu Emil Boc. Pentru ca ma preocupa soliditatea guvernului pentru atingerea obiectivelor nationale. N-am nimic cu analistii. Nu, am sugerat ca traiti in „realitatea” analizelor. Daca ati fi stiut probabil ca am avut o discutie foarte serioasa cu Calin Popescu Tariceanu si ca e mai bine de o saptamana de cand au renuntat la declaratii belicoase... Eu sunt convins ca da. Nici nu le aveau ei prea scoase... Suntem in zona fabulatiilor. Niciodata, e convingerea mea, PNL nu va face alianta cu PSD. Niciodata. Vorbim de partide. Cel putin pe perioada cat PNL are un acord de alianta cu PD, am convingerea ca nu vor incalca protocolul. Cum nici PD nu va incalca protocolul. 
Chiar daca vor mai fi mici ciupituri. Sunt posibile, nu poti sa controlezi oamenii, ei sunt liberi sa se exprime. E doar o chestiune de maturitate politica cum si cand se exprima si ce mesaj public da fiecare. Nu pot sa am pretentia ca toti oamenii politici din PD si PNL sa fie maturizati peste noapte. Asa ca, mici incidente verbale probabil ca vor exista. Dar ambele partide au capacitatea sa ramana serioase pe timpul de valabilitate al protocolului. Sunt convins ca este doar o speculatie „PNL-PSD”, e o poveste facuta sa-i pacaleasca exact pe cei despre care vorbeam ca mai sufera la capitolul maturitate politica. Iar daca vreti, despre Tariceanu, nu-l vad nici un minut aliat cu PSD, nici macar un minut. Asa cum il cunosc. N-as comenta, dar cred ca au facut ce trebuia. Si asta nu tine de a fi multumit sau nemultumit, ci daca trebuia facut sau nu trebuia facut. Haideti sa reiau raspunsul. Doamna, si eu am trait tot in perioada aceea, a comunismului. E adevarat, in anii ‘50, nu ma nascusem la inceput, ci mai tarziu si eram prea mic sa pricep ceva. Dar eram suficient de mare ca sa stiu si despre lipsa de alimente, si despre lipsa caldurii, a energiei electrice, si despre tot felul de privatiuni si in zona culturala, si in viata sociala, pe care sistemul comunist „le-a oferit” romanilor. Dar, plecand de la ce simt eu ca cetatean al Romaniei si ce am simtit pana in 1989, eu ca presedinte nu ma pot duce sa condamn comunismul. Cred ca trebuie sa avem eleganta sa facem o lucrare stiintifica. Cum s-a facut la Holocaust. Sigur ca sunt de acord: a suferit Ticu Dumitrescu, au suferit oameni, taranisti, liberali, au fost dusi la Canal, unii au murit, altii... Dar cred ca trebuie facut exact cum s-a procedat pentru Holocaust, o comisie, cu un inalt nivel profesional, recunoscuta stiintific, sa documenteze, sa puna in spatele afirmatiei condamnarii comunismului un document. O am si eu in biblioteca. Sa stiti ca si despre Holocaust exista lucrari scrise. Nu este, doamna, o proba. Este punctul de vedere al unui autor. Nu doamna. Eu pot sa o fac, dar o fac superficial si va fi contestata oricand. Cred ca la fel cum s-a facut pentru Holocaust, sub egida Presedintiei, se poate face o comisie care sa constate crimele comunismului, comisie care sa fie validata stiintific si care sa aiba o concluzie, la fel cum a avut si raportul despre Holocaust. In baza acelei concluzii, presedintele Romaniei se poate duce in fata Parlamentului. Altfel, cu tot respectul pe care il am pentru Vladimir 
Tismaneanu, pentru Ticu Dumitrescu, pentru multi oameni care au scris despre ororile comunismului - care si eu sunt convins ca au existat, asa cum sunt si ei convinsi -, toate acestea raman totusi o literatura. O astfel de condamnare se face in baza unui document stiintific, care nu poate fi decat raportul unei comisii. Si de aici nu vreau sa intelegeti ca birocratizez un astfel de gest politic, dar el trebuie sustinut stiintific, sa reziste oricarei critici. Eu cred ca initiatorii, d-l Ticu Dumitrescu... Este singurul cu care am discutat subiectul, de-asta il invoc. Daca l-as fi discutat cu dvs., spuneam. Nici n-am cum sa raspund in mod serios la modul acesta de a se lucra cu Presedintia. Va asigur ca nu se va face nici o condamnare publica de la nivelul Presedintiei pana cand nu exista un document al unei comisii care sa-si asume cele prezentate si care sa aiba drept concluzie ca trebuie condamnat comunismul. Repet, in conditiile in care si eu am trait tot atunci si o stiu, as putea sa-i condamn pentru ca mie mi-a fost frig, as putea sa-i condamn pentru ca trebuia sa aduc, eu navigand, copiilor lapte praf din strainatate, as putea sa-i condamn ca aduceam sotiei alimente din strainatate, as putea sa-i condamn ca veneam si facusem instalatie de iluminat din bateria de la masina, ca am adus ca sa se incalzeasca copiii lampi de petrol din Turcia, ca sa nu mai stea in frig in apartament - pot sa-i condamn pentru toate lucrurile astea pentru ca le-am trait. Dar ce credibilitate, 
ce legitimitate as avea sa fac un astfel de lucru? Daca nu exista o pozitie academica, o pozitie a unor oameni care se intrunesc intr-o comisie, se documenteaza si vin si spun „d-le presedinte, asta este concluzia”... De la cine doriti, ce fel de comisie? Poate fi o comisie pe langa Academia Romana, pe langa Universitatea Bucuresti... Ma puneti sa citesc, dupa care sa condamn. Renuntati. Mai bine mi-ati aduce un raport semnat de oameni recunoscuti si va asigur ca ati avea succes. 

Bună seara. Arată ca o ţară care începe să-şi mobilizeze toate puterile pentru a-i ajuta pe cei în dificultate. Pe de o parte, este efortul deja declanşat de restabilire a stării infrastructurilor la nivel naţional, a acelor infrastructuri care nu sunt importante numai pentru România, ci şi pentru tranzitul pe teritoriul României, din Balcani către Ucraina, către ţările scandinave şi, în acelaşi timp, începe să se simtă solidarizarea cu cei peste 15.000 de oameni care sunt în dificultate. Eu cred că începem să intrăm în normalitate din punct de vedere al liniştii noastre sufleteşti. La un moment dat, am făcut un apel să renunţăm la a isteriza populaţia. Se crease o atmosferă de parcă aveai impresia că, ieşind din casă, imediat ce dai colţul, vine peste tine un şuvoi de apă. Adevărul este că au fost locuri în care s-au întâmplat lucruri îngrozitoare. Peste 14-15.000 de oameni au fost afectaţi, oameni care şi-au pierdut casele, şi-au pierdut agoniseala de o viaţă şi către ei trebuie să ne focalizăm şi solidaritatea şi compasiunea. În acelaşi timp, se crease o atmosferă care semăna foarte mult cu atmosfera creată, dacă vă aduceţi aminte, la un moment dat, în timpul dispariţiei, în timpul răpirii celor trei ziarişti, celor trei cetăţeni români în Irak. Era o disproporţie între gravitatea lucrurilor şi atmosfera care se crease. Mai mult decât atât, trebuie să vă spun că eu am o obligaţie. Am obligaţia să fiu limpede şi rece tot timpul, am obligaţia să încerc să mobilizez naţiunea şi nu să o las să cadă pradă disperării. O naţiune disperată este o naţiune care este incapabilă să reacţioneze în momente de dificultate. Or, obiectivul meu principal era să creez încredere în autorităţi. Or, numai asta am auzit o săptămână: 'autorităţile nu-s bune de nimic, nu fac nimic'. Era o discreditare sistematică a autorităţilor, fără de care totuşi nu s-ar fi mişcat nici elicoptere, nici poduri aeriene, nici măsuri atât cât au putut fi luate când au venit viiturile. Pentru că este un lucru pe care probabil vom ajunge să îl învăţăm uşor, uşor: nimeni nu poate lupta eficient cu viiturile. Aşa este. Doamnă, sunt un susţinător necondiţionat al nevoii de realitate. Oamenii au nevoie să ştie realităţile. În acelaşi timp, oamenii trebuie, în momente de astea, să aibă încredere în singurii care într-adevăr pot fi eficienţi sau pot să facă în mod real ceva, şi aceştia sunt pilonii pe care îi reprezintă autoritatea. Încercarea continuă de a-i discredita nu face decât să accentueze panica 
celor care au nevoie de sprijin. După părerea mea, presa trebuie să semnaleze. În acelaşi timp, trebuie să ajute la mobilizarea naţiunii în momente dificile. Iar aici au fost momente dificile. Momente când nu se ştia cât de mari vor fi proporţiile inundaţiilor şi ale efectelor viiturilor în Moldova. Vă mărturisesc că ele, în raport cu ce putea să fie, pe previziunile care erau, au un nivel căruia România poate să îi facă faţă. Nu suntem în situaţia de a nu acoperi necesarul de acţiune, necesarul de resursă financiară şi necesarul de utilaje, dacă vreţi. Însă eu cred că esenţial în astfel de momente este să nu încercăm să creăm o falie a disperării. Asta este realitatea şi toţi o recunoaştem. În judeţele Vrancea, Galaţi, Bacău, Brăila chiar şi în judeţe din Oltenia au fost situaţii dificile. Dar lucrul semnalat este una şi încercarea de a transmite populaţiei 'autorităţile nu-s bune de nimic, fiţi disperaţi în continuare' este o mare eroare, mai ales că nu este adevărată. Nimeni nu vine să întrebe: 'domnule prim-ministru, domnule ministru de interne, domnule ministru al apărării, ce măsuri s-au luat?', ci se pun etichetele de la mare distanţă: 'autorităţile incompetente n-au oprit viitura de 8 metri'. Nu putea nici o autoritate s-o oprească, nici dacă era autoritatea Statelor Unite. Unele mai bine, altele mai prost. În mod categoric... Sistemul de alertă, deşi a funcţionat de la nivel central către teritoriu, eu am convingerea - nu s-a terminat, spre exemplu, ancheta la Vrancea 
- eu am convingerea că n-a mers până la ultima lui structură, acea structură locală care trebuia să meargă din poartă în poartă să-i spună: omule, ieşi din casă, ai 24 de ore. S-a făcut previziunea viiturii cu cel puţin 24 de ore înainte. Oamenii ar fi avut... Este ce am văzut ieri, spre exemplu. Toate lucrurile oamenilor erau sub mâlul din case. Cu certitudine dacă ar fi fost mai convingători sau mai insistenţi sau, în unele locuri probabil că nici nu s-a anunţat, sau mai conştiincioşi cei din administraţia locală din comună, de acolo, probabil că în cele 24 de ore oamenii şi-ar fi pus într-o căruţă, într-o maşină, în ceva multe din lucrurile din casă şi le-ar fi scos din zona inundabilă. Acest lucru nu s-a întâmplat. De aceea şi numărul ridicat de decese în judeţul Vrancea. Nu mă poate convinge nimeni că 13 decedaţi sunt justificaţi, chiar dacă se încearcă, erau în vârstă, erau..., nu mă poate convinge nimeni că omul în vârstă n-a vrut să iasă, deşi a fost, s-a dus, până la urmă, cu oamenii în vârstă trebuie să duci şi muncă de lămurire. Şi, dacă nu, îl scoţi cu forţa. Nu-i o justificare că n-a vrut să plece. Acest lucru nu s-a făcut, scoaterea cu forţa. Or, aici era prima responsabilitate a autorităţilor, să-l scoată cu forţa. Ele ştiau ce urmează să se întâmple. Nu, ar fi fost o mare greşeală. Deci, starea de urgenţă se instituie prin decret prezidenţial, dar una din prevederile acestui decret, ca să fie justificată starea de urgenţă, era cât din autoritatea administraţiei locale şi centrale trece în autoritatea armatei. Cred că ar fi fost una din marile greşeli pe care le făceam şi nu aveam niciodată justificare pentru un astfel de act. Standardele care sunt suficiente într-o situaţie cum a fost cea de la noi este starea de alertă, care este la nivelul guvernului, şi situaţia de urgenţă, care nu trebuie confundată cu starea de urgenţă. În momentul în care s-a emis decretul de instituire a stării de urgenţă, în acel moment, parte din activităţi... şi decretul trebuie să cuprindă acele tronsoane de responsabilitate ale administraţiei publice care trec în administrarea armatei. Nimic n-ar fi putut justifica, nici dimensiunile calamităţilor, nici efectele lor, n-ar fi putut justifica trecerea autorităţii civile în autoritate militară. Nu mai vorbim de un lucru care mie mi se pare extrem de important, risc major. În timpul stării de urgenţă, măsurile necesare pentru rezolvarea situaţiilor se dispun prin ordonanţe militare. Este inacceptabil ca preşedinte să 
ai uşurinţa de a introduce guvernarea locală prin ordonanţe militare sau chiar guvernarea centrală. Nimic din ce s-a întâmplat în România nu justifica acest lucru. Vă pot spune că ne-ar fi fost foarte greu şi pe plan extern să o explicăm. Iar, dacă vreţi, din punct de vedere personal, şi aşa sunt foarte mulţi că au impresia că pasiunea preşedintelui Băsescu este să introducă dictatura. Probabil că ar fi fost o discreditare totală exact din partea acelora care astăzi susţin: de ce n-a introdus starea de urgenţă? Eu consider că este una din capcanele către care s-a urmărit să fiu îndreptat. Sigur, am prea multă experienţă ca să cad cu uşurinţă într-o asemenea capcană, pe care... Am navigat şi pe ape mai tulburi. Imaginaţi-vă România cu parte din ea sub administraţie militară, cu comunităţile conduse cu ordonanţe militare. Ar fi fost inacceptabil pentru o ţară care este în situaţia în care este România. Doamne fereşte, să nu ajungem să avem 31 de judeţe în situaţia în care avem acum patru judeţe: Vrancea, Brăila, Galaţi şi Bacău. Doamne fereşte, dacă ar fi fost în 31 de judeţe o astfel de situaţie, probabil că ar fi trebuit să gândesc de zece ori. Analizaţi faptul că în momentul în care se trece pe stare de urgenţă, deci nu pe situaţie de urgenţă, care este în responsabilitatea guvernului, la stare de urgenţă, CSAT devine instituţia care ia deciziile, comunică în zonele care au fost introduse, în zonele pe care s-a declarat starea de urgenţă, se modifică, nu mai iau decizia civilii, 
ci CSAT, în care sunt serviciile de informaţii, armata, Ministerul de Interne. Suntem puţin altceva. Ne-ar fi fost extrem de greu să justificăm o astfel de decizie politică. Ea este o decizie politică. Dacă îmi permiteţi, aş mai da... Un singur detaliu. Unii au încercat să spună: dar în timpul crizei ostaticilor, preşedintele a condus direct operaţiunile. Acum, lasă guvernului. Nu fac nici un secret din a vă spune că nu am nici o reţinere să conduc operaţiunile de restabilire a vieţii sociale şi economice în zonele afectate de inundaţii. Şi o influenţez suficient, mai ales că sunt angrenate aici şi forţe militare şi forţe ale Ministerului de Interne. Nu am nici o reţinere. Dar, acolo, în cazul ostaticilor, autoritatea nu putea fi delegată. Era o problemă care ţinea de serviciile de informaţii. Or, acestea sunt exclusiv în coordonarea preşedintelui României şi nu puteam să mă fac că nu-mi ştiu atribuţiunile constituţionale şi legale. Aici ar fi fost o greşeală. În starea de alertă şi situaţia de urgenţă, care ţin de guvern, se pot utiliza toate structurile statului, şi armată, şi Minister de Interne, şi tot ce ţine... dar sub comandă civilă. Militarii sunt sub comandă civilă şi nu civilii sub comandă militară. Nu se lucrează cu ordonanţe militare, ci se lucrează cu dispoziţii ale administraţiei locale, ale primarului, ale miniştrilor, ale preşedintelui, dacă vreţi, în măsura în care forţe care ţin de preşedinte sunt implicate. Repet, o Românie în stare de urgenţă ar fi fost o Românie condusă prin ordonanţe militare. Inacceptabil pentru situaţia pe care o avem acum. Ferească Dumnezeu să fim în situaţia care în mod real să justifice o astfel de decizie a mea, nu voi ezita să o iau, dar nu este cazul să o iau acum. N-aş vrea să dezvolt ce scrie în lege. În momentul în care ai decretat starea de urgenţă, se pot limita inclusiv activităţile presei. Se pot impune tot soiul de restricţii. Or, nu este nevoie de aşa ceva. Avem nevoie de o presă liberă şi corectă. Am fost la Vadu Roşca; mâine voi fi la Năneşti - de fapt, în toate comunele greu afectate din Vrancea. Vă asigur că în cursul zilei de mâine vor sosi şi pompe acolo; ele sunt acum la Vadu Roşca. Vor fi mutate pe măsură ce acolo se termină evacuarea apei. Se vor mai dirija şi alte mijloace. Astăzi, inclusiv maşini de pompieri au reuşit să ajungă în judeţ şi să ajute la scoaterea apei din curţi. Situaţia e dificilă. Eu am văzut casele în interior. Multe dintre ele au rămas în picioare, dar nu mai sunt locuibile. 
Sunt case din chirpici, au stat câteva zile în apă. Practic, în interior, totul este aproape dărâmat. Din acele case este greu să se mai facă o casă de locuit. Da. Deja o echipă de topografi şi oameni de la Cadastru a fost astăzi în zonă; s-a găsit un amplasament de 25 de hectare pe păşunea satului vecin, Vulturi - sediu de comună, reşedinţa de comună - şi, dacă oamenii vor accepta, se va face un schimb de teren. Fiecare casă ar putea să aibă 500 mp de pământ în jurul ei. Să vedem dacă populaţia va accepta acest lucru. Vadu Roşca însă are o altă problemă. În Vadu Roşca sunt şi foarte multe case de chirpici, dar şi foarte multe case bine făcute, din care apa s-a retras. O să se usuce şi este greu de crezut că oamenii vor accepta să plece de acolo, să se strămute, pentru simplul motiv că au muncit în străinătate şi au investit toţi banii în a face o casă frumoasă, iar acum sunt în situaţia să o părăsească. Greu de spus. Va trebui discutat cu oamenii - care e opţiunea lor. Sigur, pentru cei care nu vor dori să-şi strămute casa, n-ai cum s-o faci. Este dreptul lor. Aici nu mai e problema ca la starea de alertă, în care, în mod normal, dacă n-a vrut să iasă din casă, trebuia scos de autorităţi cu forţele de poliţie, cu jandarmi - scos şi salvată viaţa lui. Şi pe urmă, îşi dădea seama de ce a fost scos cu forţa. Aici însă, lucrurile vor fi delicate. Este clar însă că cea mai mare parte a oamenilor vor să se mute - şi spuneau ei: "Din '70 până acum, este a patra oară când ne inundă". 
Deci, nu e o noutate în Vadu Roşca. Şi nu numai în Vadu Roşca, şi în multe alte comune din zona inundabilă a Siretului. Aici sunt lucruri pe care va trebui să le facem. În orice caz, statul ar trebui să adopte, ca soluţie, să dea ajutoare mai consistente pentru cei care acceptă să-şi mute casa din zona inundabilă. Altfel, nu există nici o justificare. Pentru reconstrucţia casei. Altfel, haine, ajutor financiar trebuie dat, probabil, uniform la toţi. Guvernul va decide. Dar trebuie găsită formula de stimulare a mutării caselor din zonele inundabile, pentru că altfel, anul acesta - presupunem - o să construim nişte case tot pe amplasamentul acesta şi la anul sau peste două luni, o altă viitură le spulberă. Cred că e un lucru mult mai serios decât simplul ajutor pentru reconstrucţia casei. Nu vă ascund că mi-a plăcut atitudinea marii majorităţi a cetăţenilor din Vadu Roşca, care au spus: "Dom'le, ne-am săturat, domnule preşedinte. Este a patra inundaţie. Construiesc a patra casă din '70 până acum. Trebuie să ne mutăm din această zonă inundabilă". Pentru că oamenii au fost legaţi de pământul pe care-l aveau. Iată, acum... Aşa este. Aici este şi un proces de educaţie, de educare. Va trebui să ne obişnuim exact cu ceea ce, de multe ori, în mod gratuit, încercăm să distrugem, şi anume: să credem în ce ne spun autorităţile. Dacă ne spun că există pericol de inundaţii, chiar trebuie să credem. Pentru că eu sunt convins că nici un om care e pus în faţa alternativei să plece din casă temporar şi cu suficient timp înainte sau să rămână acolo, dacă el ar crede că-ntr-adevăr vine viitura şi e posibil să-l omoare în casă sau să stea cu apa până la streaşina casei - cum aţi văzut imagini; şi oamenii, într-o situaţie de risc extraordinar, pe acoperiş... Sunt convins că, dacă ar fi crezut în ce le spuneau autorităţile, ar fi plecat din vreme. Din păcate, avem plăcerea discreditării şi atunci când nu merită să faci acest lucru. Eu sunt de acord că sunt blamabili oamenii politici, că-s blamabile instituţiile statului, pentru că sunt departe de a fi perfecte, dar totuşi, măcar în astfel de momente ele trebuie să fie crezute. Şi dacă obiectivul nostru este tot timpul să arătăm cât de incapabili sunt, cât de nepregătiţi, cum i-a surprins ploaia... "Ne-a surprins ploaia" - am auzit şi moda asta acum. S-a instituit şi asta: iarna - că ne surprinde ninsoarea, acum - ne-a surprins ploaia. Era apropo de ploaia din Bucureşti. Ca şi cum cineva ar fi putut să mărească capacitatea de preluare 
a canalizării din Bucureşti alaltăieri, dacă se putea. Deci, cred că avem obligaţii, responsabilităţi în a construi atât cât merită, şi nu mai mult, încrederea în autorităţi. Pasiunea de a arăta că suntem tot timpul extrem de critici pentru rating parcă are costuri prea mari. Dacă un dram de încredere ar fi fost în autorităţi, probabil că n-am fi avut cei 21 de morţi. Din păcate, e o adevărată plăcere a discreditării autorităţilor, iar eu voi lupta în sens invers. Tot mandatul meu, voi încerca să construiesc încrederea în autorităţi. Tot mandatul meu. Da, dar din păcate, nu la toate evenimentele. Uite, apropo de natură. Eu vreau să fim deschişi... Vă rog. Doamnă, o să încep cu partea cea mai dificilă. Din păcate, va dura mulţi ani până când astfel de tragedii nu se vor mai repeta. Sistemul de protecţie împotriva inundaţiilor este acela pe care-l avem. Schimbarea lui este extrem de costisitoare; trebuie regândită în acord cu schimbările de climă care s-au produs, şi probabil că cea mai sigură apărare pe care o putem avea este ca, atunci când se instituie starea de alertă, să ne ferim din calea apelor. În ceea ce priveşte ajutorul, noi nu vizăm strict persoanele în vârstă, ci toţi cei care au fost afectaţi. Zilele acestea se va termina evaluarea nevoilor pentru toată populaţia afectată, şi vă asigur că guvernul va face public cunoscut nivelul ajutorului pe care îl va acorda fiecărui cetăţean. Ce vă asigur însă este că statul român va fi un stat care-şi respectă cetăţenii şi, 
în măsura posibilităţilor pe care le are, îşi va ajuta fiecare cetăţean aflat în nevoie, în necaz. Datele certe asupra nivelului de ajutor - care, repet, nu vor ţine cont de om în vârstă, om tânăr, pensionar sau salariat - vor fi anunţate în perioada imediat următoare. Dacă întrebarea dumneavoastră se leagă însă de o casă distrusă a unui bătrân care în nici un caz nu-şi poate pune problema s-o reconstruiască, datorită vârstei înaintate şi a lipsei de mijloace, de asemenea vă spun că vom găsi soluţii care să convină celui pe care statul are obligaţia să-l ajute după o viaţă de muncă. Aş face o menţiune: decizia de creare a acestei breşe s-a luat ieri - eram acolo - pentru a se evita inundarea unor comune aflate în zonă. În acelaşi timp, dacă în zilele următoare vom avea din nou parte de debite crescute, cei de la "Ape" sunt pregătiţi să astupe această breşă. Acum încearcă o evacuare cât de rapid posibil a apei din zonă. Măsura a fost necesară; este o breşă controlată. Breşa are rostul să permită scurgerea apei, dar în cazul în care în zilele următoare vom avea din nou probleme de debite, ea va trebui închisă. Este absolut cunoscută. Prioritatea este restabilirea comunicaţiilor, refacerea podurilor, a drumurilor şi, în acelaşi timp, asigurarea minimului pentru viaţă al celor care sunt izolaţi. Aşa cum aţi auzit, probabil, la două zile merge un elicopter. Nu ştiu de ce în prima comună, la Piscu, se vorbea de lipsa de medicamente; ar fi trebuit să ajungă medicamente acolo. Dacă n-au ajuns, probabil că... Au început să sosească şi din Polonia, şi din Belgia, şi din... Dar important este... În Bacău este comandamentul pentru dirijarea ajutoarelor, şi nu este nici o altă soluţie decât o dirijare centralizată. Pentru că deja s-a întâmplat: unora li s-a dus prea multă pâine, în timp ce alţii au rămas fără pâine. De asta s-a instituit... Unul singur pentru Moldova, la Bacău. Sigur, el nu vizează neapărat judeţul Galaţi, care poate fi aprovizionat direct, dar la Bacău, datorită întreruperilor infrastructurii - sunt sute de poduri şi podeţe distruse -, aprovizionarea se face cu elicopterul, după ce se depozitează totul pe aeroportul din Bacău. Şi atunci, o coordonare aici este absolut necesară. Cred că înainte de începutul iernii. Sunt lucrări extrem de grele la infrastructură şi, oricât am căra cu eliclopterele apă, mâncare, medicamente, lipsa de comunicare este cea care se simte cel mai acut. Nu ne putem imagina că se va începe un proces serios de reconstrucţie a caselor 
până când nu repunem infrastructura în stare de funcţionare. Va trebui să găsim soluţii. Viaţa le-o asigurăm. Traian Băsescu: Viaţa le-o asigurăm. Cei care nu mai au unde locui... aici am văzut afirmaţia "Nu am unde să stau". Sigur, cred că se referă la faptul că nu are casă; dar pentru toţi sinistraţii s-a asigurat spaţiu de cazare în obiective sociale. Mie îmi este foarte clar, şi nimeni nu poate să vadă lucrurile altfel: până când nu repunem infrastructura în stare operaţională, este greu de presupus orice proces de reconstrucţie. Şi atunci, soluţia este să-i aprovizionăm cu medicamente, apă, hrană pe cei care pot să-şi reconstruiască, sau acolo unde se poate reconstrui, iar acolo unde e nevoie de transport de materiale oamenii trebuie asiguraţi în spaţii sociale, acolo unde-şi pot duce viaţa în raport cu situaţia - nu spune nimeni "foarte plăcut". Dar şcoli, săli de sport, spitale, dispensare - trebuie să fie locul în care să asigurăm viaţa acelora care nu mai au casă, dar nici infrastructura nu ne permite transport de materiale. Oricât ar vrea furnizorii de materiale de construcţii să pună la dispoziţia unor sate izolate materiale de construcţii, până când nu restabilim comunicaţiile rutiere nu va fi posibil. De aceea, am spus tot timpul: este o prioritate refacerea infrastructurii. Da. Haideţi să ne aşezăm exact în poziţia corectă. Când spunem "oameni pe drumuri" nu trebuie să înţelegem oameni care stau sub cerul liber. Nu există sinistrat care... Da, de acord. Dar 
în raport cu o situaţie de calamitate naturală, "om pe drumuri" înseamnă un om care nu mai are nici o soluţie. Or, a existat şi există posibilitatea ca, până la refacerea casei, să se asigure spaţiu într-un obiectiv social. Categoric. Rude... Însă nimeni nu trebuie să-şi imagineze că se pot construi sute, mii de case peste noapte. Nu este numai un efort de construcţie; este şi un efort financiar. Gândiţi-vă că toţi ne punem problema, şi imediat ce s-ar linişti mediatic problema sinistraţilor, pentru noi, pentru autorităţi, nu are dreptul să se liniştească. Vă asigur că, probabil, mediatic se va linişti oarecum. Uitaţi-vă, despre Banat - nu mai spune nimeni mare lucru. Da. Deci, nu mai este un subiect de primă pagină. Aşa este. Dar nimeni nu-şi poate face planuri că, în câteva săptămâni, în trei luni, statul va reuşi să construiască atât de mult. Care, cea din Banat? Haideţi să fim foarte realişti: refacerea integrală a ce s-a întâmplat în Moldova cu ocazia acestor inundaţii nu se va putea face mai repede de un an de zile. Gândiţi-vă că sunt de refăcut extrem de multe. Nouă ni se pare că problema fundamentală este casa - şi aşa este; pentru fiecare dintre cetăţeni, problema este casa. Dar numai dacă ne uităm în situaţia la zi, încă nefinalizată, la evaluare - sunt câteva sute de poduri şi podeţe. Cu siguranţă se vor adopta soluţii provizorii în locul unor poduri şi podeţe, pentru că efectiv nu există capacitate de a fi construite atât de rapid. Ce faci la un pod în care trebuie să pui beton şi, după ce l-ai pus, trebuie să stai 28 de zile? Betonul - nu poţi să treci peste cele 28 de zile în care el trebuie să stea neatins, pentru a se solidifica. Bun, aici e o problemă a experţilor. Eu vă pot spune că acest pod este vital pentru legătura Bucureştiului, dacă vreţi, cu Moldova, şi nu numai. Probabil puţini înţeleg de ce preşedintele se duce zilnic acolo. Este legătura sudului ţării cu Moldova; pe de altă parte, E 85, partea rutieră - acest pod era şi rutier, şi feroviar -, şi magistrala feroviară 800 sunt infrastructuri de transport de tranzit. Nu numai România este afectată de ceea ce s-a întâmplat la Mărăcineni, ci tot tranzitul din Balcani către Ucraina şi către ţările scandinave este afectat, pentru că pe aici se desfăşura. Tranzitul din ţările scandinave către Balcani se desfăşura în mare parte tot pe aici; sau din Ucraina către Balcani... Aici avem o problemă majoră inclusiv de credibilitate, nu numai de reparare, de refacere a unui pod. În acelaşi timp 
însă, îmi este foarte clar că de la podul de la Mărăcineni suferă milioane de oameni. S-a scumpit transportul - se face pe rute ocolitoare -, chiar dacă nu se simte. Până nu repunem podul de la Mărăcineni în stare de funcţionare, milioane de oameni din Moldova vor fi afectaţi de costuri de transport mai ridicate. Dar, revenind la sinistraţi, probabil vă aşteptaţi de la preşedinte să spună: Astea-s sumele alocate. Sigur, sunt alocate sume, dar ele vor trebui anunţate de guvern în zilele următoare - trebuie făcute alocările financiare prin hotărâri de guvern - şi cu certitudine guvernul o va face imediat ce se va întruni într-o şedinţă. Din punctul meu de vedere, rămân la convingerea că principalul meu rol este să dau populaţie încredere că avem capacitatea să rezolvăm problemele, să dau autorităţilor încredere că au nu numai obligaţia, dar şi ştiinţa de a-i ajuta pe oameni. Pentru că există de foarte multe ori tentaţia să se lase copleşiţi. Sunt foarte mulţi oameni sensibili la atacuri, la... Şi chiar am avut în şedinţele de comandament de dimineaţa... - am simţit nevoia să le spun: "Ştiu că vă faceţi treaba bine atât cât puteţi şi în raport cu dotarea pe care o avem". Sigur că oricând se va găsi un om nemulţumit; oricând se va găsi o omisiune; oricând se va găsi un lucru care nu-i foarte bine făcut. Dar am convingerea că fondul lucrurilor se desfăşoară aşa cum trebuie să se desfăşoare într-o ţară civilizată, într-o ţară care se pregăteşte să intre în Uniunea Europeană. Repet: 
avem capacitate să rezolvăm problemele. România va fi sprijinită consistent. Sigur, modul de sprijin trebuie şi el înţeles. Cu certitudine vom primi bani suficienţi. Dar toate statele, inclusiv Uniunea Europeană, inclusiv alte structuri internaţionale, sau în relaţii bilaterale, au proceduri. România trebuie să cheltuiască acum din resursă proprie, şi va primi de la Uniunea Europeană bani peste 3 luni, 5 luni, 6 luni... Sunt proceduri de alocare a banilor şi România nu poate să aştepte până când vor veni banii cu care să fim sprijiniţi. Noi trebuie să rezolvăm problemele acum, şi asta e prioritatea noastră: să le rezolvăm acum. Nu cred că va trece această săptămână şi consiliile judeţene să nu aibă contractele de lucrări angajate. Sigur, va trebui grijă să se facă la preţuri corecte; astăzi şi ieri am văzut o situaţie inadmisibilă la Mărăcineni - şi iarăşi fac apel la firmele care încearcă să speculeze o nenorocire... Până acum se trecea în comunele din jurul podului Mărăcineni cu două firme autorizate, cu licenţă de transport, care percepeau un bilet de 10.000 de lei pe toată distanţa. Acum, fiind podul întrerupt şi făcându-se transbordare, au gândit cu total dispreţ pentru clienţii lor, care când se va reface podul probabil că îi vor respecta foarte puţin. Au spus: "10.000 de lei până la partea asta; treceţi cu piciorul pe podul pietonal făcut de armată", după care, la capătul ăstălalt stă cea de-a doua firmă care fusese autorizată şi ea şi ea 10.000 de lei. Deci, au dublat transportul. Astfel de oameni sunt exact cei care dau emblema lipsei de solidaritate şi a lăcomiei fără margini. De fapt, nişte oameni amărâţi, cărora li s-a întrerupt sistemul de transport, sunt jecmăniţi de două firme de maxi-taxi care au fost licenţiate să facă transport pe toată ruta, care acum nu mai execută ruta pe care o aveau de executat din cauza situaţiei podului de la Mărăcineni, dar dacă tot mai execută, pentru ei nu contează că fac doar o jumătate de prestaţie; ei iau de două ori banii pe o prestaţie mult mai proastă cetăţenilor care sunt legaţi de acest sistem de transport. L-am rugat pe prefect să-i cheme în această după-amiază, iar dacă mâine îşi menţin punctul de vedere, autoritatea rutieră trebuie să le ridice licenţele şi să vină un transportator care poate s-o facă cinstit. Sunt foarte mulţi transportatori care vor s-o facă. Da. Bun, n-aş vrea să continue să fie speculată asta... Dar în mod cert, dându-mi seama de importanţa acestui pod, chiar voi fi bucuros dacă undeva 
la 1 noiembrie o să se redea integral circulaţiei. El va trebui redat în circulaţie mai devreme, dar la capacitate redusă, pe un fir. Însă la 1 noiembrie el trebuie să fie la toată capacitatea de funcţionare, pentru că vine iarna... Să sperăm. Lucrează totuşi "Colas"-ul, o firmă care utilizează tehnologie franceză. Sper să nu avem probleme de calitate. Da, pentru că sunt mai multe, indiscutabil. Doamnă, statul român trebuie să fie pregătit. Şi eu vă garantez că orice s-ar întâmpla, statul român va fi pregătit să facă faţă oricărei situaţii. Ce este însă de semnalat, şi fără a fi un specialist în ape - ţara asta a avut parte de mulţi specialişti în ape, şi înainte, şi după... -, intuiesc un efort financiar extraordinar care trebuie făcut de statul român pentru a proteja localităţile de inundaţii, ca efect al schimbării regimului pluviometric, al schimbărilor de climă. Nu avem încă pe masă un proiect, un program. Specialiştii au constatat nevoia schimbării sistemului de protecţie împotriva inundaţiilor. Această nevoie a mai fost constatată o dată, în 1970. S-a făcut ce s-a făcut, dar... S-au făcut investiţii totuşi, din '70 până acum, în sistemul de protecţie împotriva inundaţiilor, dar iată că soarta, viaţa, joacă României - şi nu numai României - o nouă festă. Nu a fost suficient că s-a investit destul pentru consolidarea sistemului de apărare, din '70 şi până în anii trecuţi; acum constatăm că proiectul a fost greşit şi că trebuie să regândim un alt sistem de protecţie, 
care să corespundă sistemului climateric actual - un sistem climateric care poate însemna anul acesta un an cu foarte multe ploi şi anul viitor un an extrem de secetos. Nu mai suntem o ţară cu climă stabilă. Ştiam că aveam patru anotimpuri, până acum câţiva ani. Aţi observat cât de uşor se trece de la -25° la +30°. Exact. Dar se trece de la iarnă la vară..., sau la niciodată vară - anul ăsta suntem în iulie şi parcă e o toamnă de-aia ploioasă... Din iarnă am trecut direct într-o toamnă ploioasă. Ce vă pot spune - şi nu vreau să alertez pe nimeni; dar profit că mă aflu la televiziunea naţională... Nu alertez, repet, dar rog, dacă în zilele următoare vor fi situaţii de alertă anunţate de populaţie, toţi cei aflaţi în zona de alertă să respecte instrucţiunile primite de la autorităţi. Nu panichez; dimpotrivă, vreau să liniştesc, să previn. Este posibil ca de mâine seară să avem din nou ploi - nu de aceeaşi intensitate; la volume mult mai... Doamnă, vom trimite elicoptere, dacă este nevoie, şi oameni care pot să ajungă. Cu certitudine, nu va fi nici un om neanunţat. Problema este ca eventuala alertă, dacă se va stabili că este necesară alertarea populaţiei, să fie luată în seamă. Este tot ce pot spune acum. Încă n-am trecut de momentul la care să spunem: "Avem în faţă o lună de vreme bună". Nu-l pierd! Mâine îl pierde el! Dar n-o să-i iau vaca, îi iau doar laptele pe-o zi! Doamna Liberis, eu mi-aş permite să spun telespectatorilor că ne e necesară puţină mobilizare. Ştiu disperarea, o înţeleg perfect. În acelaşi timp, trebuie să dominăm vremurile grele. Le dominăm prin solidaritate, prin încredere unii în alţii, şi vă asigur că instituţiile statului fac maximum ce se poate face, în raport cu posibilităţile pe care le are statul român. Şi, după cum aţi văzut, are capacitate să-şi trimită minimum necesar vieţii în orice colţ din ţara asta, indiferent cât de grea ar fi situaţia. Vă asigur că vom face faţă dificultăţilor, chiar dacă vor urma noi ploi intense - deşi, în momentul de faţă, nu se prefigurează să se mai atingă nivelurile din zilele trecute. Este estimată o cantitate de maxim 30 l/mp, ceea ce în mod normal nu trebuie să pună probleme. Am rugămintea ca populaţia din zonele afectate să nu se sperie, să nu intre în panică, dacă va începe să plouă. Ne mai pregăteşte şi Dumnezeu, dar... Trebuie să fim pregătiţi. 

După cum vă este cunoscut, vineri noaptea, Curtea Constituţională a transmis hotărârea prin care respingea patru din articolele legii pe care Guvernul îşi asumase răspunderea, la Monitorul Oficial şi la Preşedinţie. Este un volum de circa 70 de pagini care, în cursul zilei de luni, a fost studiat la Cotroceni cu departamentul de specialitate şi, în cursul acestei zile, astăzi, constatând existenţa unui conflict între instituţii ale statului şi, dacă vreţi, între instituţii şi societate, am decis că am obligaţia să mă conformez art.80, alin.2 din Constituţia României şi să-mi exercit funcţia de mediator între instituţii, instituţii şi societate. Pe de o parte, hotărârea Curţii Constituţionale înfrângea voinţa Guvernului care îşi asumase răspunderea pe o lege în Parlament şi, de asemenea, voinţa Parlamentului care, prin vot dat cu ocazia moţiunii de cenzură, confirmase majoritar susţinerea pentru pachetul de legi propus de Guvern prin asumarea răspunderii. Am considerat că, în aceste condiţii, prin hotărârea Curţii Constituţionale s-a creat un conflict între instituţiile statului, cu reverberaţii şi implicaţii în societate. Motiv pentru care am luat decizia ca astăzi la ora 17 să invit, pentru o discuţie, pentru o mediere, instituţiile statului implicate în acest conflict. Am invitat Curtea Constituţională, Senatul României, Camera Deputaţilor şi Guvernul României. De asemenea, am invitat şefii grupurilor parlamentare din ambele Camere. De la bun început, am precizat că nu poate face obiect-subiect al medierii hotărârea Curţii Constituţionale asupra căreia nu este nimic de negociat sau de mediat. Hotărârile Curţii Constituţionale sunt obligatorii pentru Parlament, pentru Guvern, pentru preşedintele României. Ceea ce am solicitat în mod deosebit Senatului României, Camerei Deputaţilor şi Guvernului a fost să găsească formulări pe cele patru articole care au fost respinse de Curtea Constituţională, care să permită, fără a încălca vreun articol din Constituţia României, progresul în reforma Justiţiei. Din acest punct de vedere, am observat deschidere la toate grupurile parlamentare, la toate instituţiile - fie că e vorba de Guvern, de Camera Deputaţilor sau de Senat - în a se găsi formule care să sprijine progresul în reforma Justiţiei. Vă pot spune că am dat şi un exemplu de element de progres, care ar fi, spre exemplu, organizarea concursurilor pentru şefii instanţelor, ceea ce ar ridica suspiciunea de politizare prin desemnarea anterioară a şefilor de instanţe. 
Asupra acestei tentative de mediere rămâne să se pronunţe mâine Parlamentul, dacă au găsit formule care să nu înfrângă hotărârea Curţii Constituţionale, dacă plenul le va accepta. Ce vă pot garanta însă este faptul că nu voi promulga legea dacă, prin modificarea ce se va face la cele patru articole respinse, se va încălca vreun articol de Constituţie. Mai mult decât atât, o eventuală reformulare a articolelor respinse va face obiectul trimiterii legii la Curtea Constituţională pentru a avea convingerea că această instituţie fundamentală a statului de drept, Curtea Constituţională - agreează noua formulă a articolelor, aşa cum ea va fi găsită de Guvern, comisiile de specialitate ale Parlamentului şi plenul Camerelor reunite. Acesta a fost obiectul medierii. În afară de faptul că era o obligaţie constituţională, am ţinut foarte mult să nu asimilez avertismentele pe care le dădusem, într-un fel sau altul, au fost considerate avertismente discursul susţinut de Ziua Justitiei; să nu fie considerate ca fiind mediere. Medierea trebuia să aibă un cadru instituţional, iar aprecierile, punctele de vedere exprimate anterior nu puteau să se constituie într-un efort de mediere între instituţiile statului, mediere pe care preşedintele are obligaţia să o realizeze. După cum aţi observat, nu am avut o poziţie publică şi nu voi avea privind hotărârea Curţii Constituţionale. De asemenea, apreciez ca fiind o chestiune de responsabilitate politică anunţul pe care l-a făcut premierul Călin Popescu 
Tăriceanu că va demisiona dacă legea este mutilată. Din acest punct de vedere, cred că premierul a procedat corect. În acelaşi timp însă, în calitate de şef al statului, nu voi trece niciodată peste hotărâri ale Curţii Constituţionale.

În primul rând, bun venit acasă. Domnilor ambasadori, consuli generali, diplomaţi, ne întâlnim în deja tradiţionala întâlnire anuală a preşedintelui României cu Corpul Diplomatic român, cu cei care ne reprezintă. N-am să vă ţin un discurs, am să vă precizez câteva linii de politică externă. Le găsiţi în documentele Ministerului de Externe şi multe dintre acţiunile viitoare le veţi primi ca instrucţiuni de acţiune, fiecare în ţara lui. Vreau insa să ştiţi că, în general, instrucţiunile pe care le veţi primi fac parte dintr-o strategie de politică externă a României. Vă pot spune că pe diverse segmente de interes major s-au elaborat deja strategii. Ele vizează o acţiune generală a României dezvoltată pe mai multe paliere şi rolul principal al acestor strategii este stabilirea, consolidarea poziţiei României, atât în structurile colective din care face parte sau din care o să facă parte, cât şi în relaţiile bilaterale cu diverse state care prezintă interes din punct de vedere al politicii externe româneşti. Cele mai importante strategii vor fi adoptate şi în CSAT, pentru că politica externă românească nu are doar o componentă strict diplomatică, ea are şi o componentă economică şi una de securitate naţională, indiferent care sunt direcţiile pe care se dezvoltă. Vă pot spune că în momentul de faţă este elaborată o Carte Albă a diplomaţiei româneşti, este elaborată strategia României pentru zona extinsă a Mării Negre, strategie care va fi adoptată în Consiliul Suprem de Apărare a Ţării, dar nu înainte de a primi şi puncte de vedere ale principalilor aliaţi pe care România îi are, fie că discutăm de principalele ţări membre NATO, sau de principalele ţări membre ale Uniunii Europene. Strategia pentru zona extinsă a Mării Negre a fost deja transmisă principalelor cancelarii, pentru că, singură, România nu poate face o politică puternică la Marea Neagră, ci o poate face împreună cu aliaţii ei din NATO şi cu partenerii europeni. De asemenea, este elaborată strategia pentru dezvoltarea relaţiilor politice şi economice în Orientul Mijlociu şi în lumea arabă. Este o zonă în care România trebuie să revină şi o zonă în care tara noastra trebuie şi poate să se manifeste. De asemenea, va fi aprobată, inclusiv în Consiliul Suprem de Apărare a Ţării, strategia pentru ratificarea Tratatului de aderare a României la Uniunea Europeană. Toate aceste documente sunt elaborate, rămâne să primească un ultim gir al Consiliului Suprem de Apărare a Ţării şi dumneavoastră aveţi misiunea 
să puneţi în practică, fiecare în ţara în care reprezentaţi România, partea care vă revine din aceste strategii. În calitate de prim responsabil de politică externă, vă cer o politică externă activă. România trebuie să-şi pună în valoare potenţialul diplomatic, economic, militar, prin acţiuni care sunt în slujba democraţiei, dar în primul rând, care sunt în interes naţional. Interesul naţional al României se manifestă şi între frontierele naţionale, se manifestă şi în Balcanii de Vest, se manifestă şi în Marea Neagră, se manifestă cu prioritate în procesul de integrare în Uniunea Europeană, precum şi în consolidarea poziţiei noastre în NATO, cu parteneriatul strategic pe care-l avem cu Statele Unite şi Marea Britanie. Din acest motiv aş vrea să ştiţi foarte bine priorităţile in baza carora vom acţiona în perioada următoare. Pentru cei care au urmărit activitatea externă a Preşedinţiei şi a Ministerului de Externe – şi cred că toţi au făcut-o – nu vor fi surprize. Pentru cei care şi-au luat informaţiile strict din gazete s-ar putea să fie surprize. Rugămintea este să aveţi în vedere întotdeauna punctul de vedere oficial. Avem patru priorităţi care intră la categoria priorităţi zero, ele se manifestă simultan şi angajează mare parte a potenţialului Ministerului de Externe. Este vorba in primul rand despre parcurgerea procesului de integrare în Uniunea Europeană şi aş ruga ambasadorii din cele 25 de state membre să înţeleagă că au o misiune extraordinar de importantă în a prezenta 
progresele pe care România le-a înregistrat în ultima perioadă, în aşa fel încât să uşurăm procesul de ratificare în statele membre. Problematica integrării nu trebuie lăsată strict pe relaţia Bruxelles, pentru că am depăşit acest moment. Acolo s-au terminat negocierile, suntem în faţa unor realităţi, in perioada în care transpunem în realitate angajamentele pe care ni le-am asumat în interiorul negocierilor, pe care nu are rost să le discutăm dacă au fost mai bune, sau dacă au fost mai puţin bune la anumite capitole. Foarte important este că negocierile s-au încheiat, că România are nişte angajamente pe care nu le mai discută cu nimeni, decât le pune în aplicare. Loc de negociere nu mai există. Din acest punct de vedere vă asigur că există disponibilitatea - a mea, dar şi a primului ministru - ca după raportul de ţară din acest an să declanşăm o serie de turnee care au ca obiectiv adresarea către parlamentele naţionale. Cred că este un mod de promovare a intereselor României la care suntem obligaţi să achiesăm cu toată resursa pe care o avem. În acelaşi timp, diplomaţia parlamentară este esenţială şi complementară cu ceea ce faceţi dvs., cu ce fac ministrul de externe, primul ministru, cu ceea ce voi face eu. Va trebui să sprijiniţi parlamentarii în realizarea de contacte directe cu grupuri parlamentare, cu comisii parlamentare din diverse parlamente naţionale. Fac o menţiune deosebită, in acest sens, pentru ţări cu proceduri extrem de complicate, cum ar fi, spre exemplu, Germania, unde trebuie să mergem până la parlamentele de land, înainte de ajunge în Bundestag. Aceasta este una dintre marile priorităţi ale politicii externe - în primul rând suport in relaţiile cu politicienii statelor membre, parlamentari şi miniştri. O alta prioritate zero este consolidarea poziţiei României în interiorul NATO, cu dezvoltarea parteneriatului strategic cu SUA şi Marea Britanie. Din acest punct de vedere vă pot asigura că România face eforturi - şi dvs. va trebui să contribuiţi la acest efort, indiferent unde vă aflaţi - pentru poziţionarea corectă a României în interiorul Alianţei NATO, adică poziţia de ţară importantă, cu contribuţie importantă la securitatea colectivă a statelor membre. Suntem stat de frontieră NATO, la zona de contact cu o zonă destul de dificilă, regiunea extinsă a Mării Negre şi avem obligaţia să nu fim doar un consumator de securitate, ci să fim şi un furnizor de securitate, lucru pe care îl facem şi vom rămâne consecvenţi pe această poziţie, fie 
că discutăm despre participarea noastră la misiunea NATO din Afganistan sau la misiunea ONU din Irak. Probabil sunteţi la curent cu faptul că România a decis suplimentarea contingentului din Afganistan cu încă 450 de militari. De asemenea, sunteţi probabil la curent cu faptul că pentru prima dată o subunitate americană se află sub comanda altui stat decât statul american şi acest lucru se întâmplă cu batalionul pe care îl trimitem în Afganistan, care va avea sub comandă şi o companie americană. Dincolo de consolidarea poziţiei noastre în NATO si în Uniunea Europeană, este necesara dezvoltarea strategiei pentru zona extinsă a Mării Negre. Zona extinsă a Mării Negre generează riscuri asimetrice: traficul de droguri, care se îndreaptă către Uniunea Europeană si tranzitează zona extinsă a Mării Negre, traficul major de persoane are ca principal izvor aceeasi zona, şi, la fel de important, traficul ilegal de armament are ca bază de plecare zona extinsă a Mării Negre. Din acest punct de vedere mi se pare esenţial atât pentru securitatea noastră naţională, cât şi ca o contribuţie a României la structurile euro-atlantice, o implicare activă în zona Mării Negre. Suntem primul stat care a elaborat o strategie pentru Marea Neagră şi care a furnizat-o pentru îmbunătăţire şi consolidare principalilor actori interesaţi în zonă - mă refer atât la cei europeni, cât şi la Departamentul de Stat. În acelaşi timp, trebuie să ne fie foarte clar că nimeni nu poate dezvolta o strategie coerentă si 
consistentă la Marea Neagră fără un bun parteneriat cu Federaţia Rusă. Vreau să cred că experienţa noului ambasador trimis la Moscova va fi un element care să catalizeze relaţia de parteneriat regional cu Federaţia Rusă. România şi Federaţia Rusă au interese la Marea Neagră şi am convingerea că putem să ne revendicăm, dacă vreţi şi să ne apărăm interesele care ţin atât de zona economică, cât şi de securitatea naţională. În zona extinsă a Mării Negre conflictul transnistrean este de asemenea un element de prioritate majoră în această strategie. Trebuie să avem în vedere în acţiunea şi în strategia deja elaborată că zona extinsă a Mării Negre nu este doar un furnizor de riscuri asimetrice, este în acelaşi timp şi furnizorul a 50% din energia pe care o utilizează statele UE, cu perspectiva ca în următorii zece ani 70% din energia necesară statelor UE să fie furnizată din această zonă. De aceea România, ca stat de frontieră NATO şi viitor stat de frontieră al UE, are obligaţia să-şi aducă o contribuţie importantă la soluţionarea, pacificarea, si democratizarea zonei Mării Negre. Tot în pachetul de priorităţi zero pentru noi se afla soluţionarea definitivă a conflictelor din Balcanii de Vest. Nu întâmplător, în afară de Uniunea Europeană şi NATO, România are ca priorităţi cele două componente majore de politică externă - zona extinsă a Mării Negre şi Balcanii de Vest. Oricine se uită pe hartă vede că aceste regiuni sunt zone de frontieră pentru România. Avem o zonă dificilă pe frontiera de S-V, cu Balcanii de Vest, si una dificilă pe frontiera de est, cu regiunea extinsă a Mării Negre. Asadar, România nu poate să rămână pasivă, iar eroarea din ‘92, când România s-a retras de la masa tratativelor privind Transnistria, este o eroare pe care încercăm să o corectăm. Vă pot spune ca soluţiile noastre sunt transferate, împărtăşite, discutate cu toţi principalii actori de la masa tratativelor pentru soluţionarea conflictului transnistrean. Discuţiile de la Bucureşti cu negociatorul din partea UE, cu negociatorul din partea Ucrainei, cele de săptămâna trecută cu negociatori din partea Federaţiei Ruse, reluarea discuţiilor cu negociatori din partea Uniunii Europene, probabil săptămâna viitoare, sunt elemente care arată că toţi sunt conştineţi că susţinerea pe care o dăm, aş spune, necondiţionat Republicii Moldova în soluţionarea conflictului transnistrean obligă la consultarea României în mersul înainte ale negocierilor pentru soluţia transnistreană. Acestea sunt priorităţile 
noastre zero, pe care diplomaţia românească se va desfăsura fără să facă discriminări şi fără să considere că o problemă este mai importantă decât alta. Sunt zonele strategice pe care diplomaţia noastră va continua să acţioneze. Îmi pare rău că începutul de mandat nu mi-a prilejuit decât un discurs de politică externă în care am menţionat toate aceste elemente şi că întâlnirea anuală cu diplomaţii români se face la opt luni de la începerea mandatului, dar dvs. aţi fost informaţi într-un fel sau altul. Acum auziţi de la mine principalele priorităţi în politica externă românească. În alt palier de priorităti, dar extrem de important, este relaţia cu partenerii noştri tradiţionali din Orient - China, Japonia, India, Coreea de Sud. Sunt ţări în care diplomaţia trebuie să manifeste interesul României pentru relaţiile economice, dar şi politice cu aceste ţări. Nu avem dreptul să nu îmbunătăţim, să nu consolidăm relatiile cu ţări care au un impact deosebit în evoluţia economică şi politică a lumii globalizate. Un alt element de politică externă va fi consolidarea parteneriatului pe care îl avem cu Israelul şi în acelaşi timp, revitalizarea relaţiilor cu statele lumii arabe. Scăderea interesului nostru pentru relaţia cu statele lumii arabe a fost o eroare care trebuie corectată în următorii ani. În sfârşit, aş vrea să vă spun că personal cred în capacitatea Corpului Diplomatic românesc de a realiza obiectivele de politică externă, cred în capacitatea noastră de a fi inovativi în 
politica externă şi cred în capacitatea şi dreptul României de a juca un rol regional în democratizarea si securizarea zonei din imediata apropiere a frontierelor noastre. În acelaşi timp, cred în capacitatea României de a-şi redobândi importanţa regională pe care a avut-o. România este a şaptea ţară ca mărime din Europa şi nu putem fi un spectator la ce se întâmplă, pentru simplul motiv că reprezentăm interesele a 22 de milioane de români. În plus, mai avem circa 8 milioane de români în diaspora. Din acest punct de vedere, aş vrea să vă atenţionez că vă cer în mod expres să aveţi contacte, legături şi să ţineţi aproape şi informată diaspora din ţările unde sunteţi ambasadori ai statului român. Este extrem de important să realizăm că România este, de fapt, o ţară de aproximativ 30 de milioane de români, din care 22 de milioane acasă, 8 milioane peste tot în lume. Vă pot spune că ori de câte ori te întâlneşti cu ei simţi că sunt aproape de ţara lor de origine. Este extrem de important să ne dovedim a fi un stat capabil să-şi respecte cetăţenii, indiferent unde s-ar afla ei, in frontierele naţionale sau peste tot în lume. Sau să îi respecte pe cei de origine română. Vă cer să faceţi un efort deosebit din acest punct de vedere. In deplasarea pe care o fac în Statele Unite, cu ocazia summit-ului ONU, voi avea întâlniri în teritoriu american cu grupuri din diaspora românească din SUA. Oriunde, în orice ţară aş veni, va spun de pe acum, fără să mai cereţi alte instrucţiuni, vă cer să-mi organizaţi întâlniri cu diaspora românească. Indiferent cât de numeroasă este, ea este importantă, pentru că este bucăţică de suflet românesc, oriunde în lume. Sigur, la Ministerul de Externe vă vor spune şi de America Latină, şi de Africa, şi de toate insa eu vreau să vă aşez pe priorităţile instituţiei prezidenţiale, în anul acesta şi în anul următor, ca priorităţi care se vor dezvolta pe întinsul mandatului meu de preşedinte. În foarte scurt timp, şi asta aglomerează extraordinar de mult calendarul de politică externă pentru toamna acestui an, România va dobândi trei preşedinţii. Este vorba despre preşedinţia Cooperării Economice la Marea Neagră, extrem de importantă din punct de vedere al promovării strategiei noastre pe zona extinsă a Mării Negre şi extrem de importantă, pentru că printre cele 12 state se află Federaţia Rusă, Grecia, ţări extrem de importante şi active. Aici am în vedere ca preşedinţia OCEMN să ne aducă şi o strângere a relaţiilor cu Turcia. Avem relaţii excelente, 
dar strategia pentru zona extinsă a Mării Negre este greu de conceput dacă alături de Federaţia Rusă nu pui şi interesele Turciei. Vom valorifica prilejul preşedinţiei OCEMN pentru a clarifica cu partenerii turci, cu prietenii turci, strategia României la zona extinsă a Mării Negre. Îmbucurător este că premergător preluării preşedinţiei de către România, atât SUA cât şi UE sunt interesate în realizarea unui parteneriat cu OCEMN, semnal care pentru noi semnifică interesul pe care atât SUA cât şi UE îl manifestă faţă de această organizaţie, care reuşeşte pe zi ce trece să devină tot mai importantă. În afară de discutarea şi încercarea ca împreună cu ceilalţi 12 membri ai OCEMN să găsim nu numai soluţii de dezvoltare economică a regiunii, dar şi soluţii pentru riscurile asimetrice amintite mai înainte, unul din obiectivele majore pe care le avem cu această ocazie este să ridicăm problema respectării drepturilor minorităţilor. România are minorităţi în multe din statele OCEMN şi este intenţia noastră să clarificăm problema respectării drepturilor minorităţilor, fie că discutăm de minoritatea românească din Ucraina, fie că discutăm de minoritatea românească din orice alt stat OCEMN. În sfârşit, o a doua preşedinţie pe care o preluăm, tot în această toamnă şi tot în luna noiembrie, este preşedinţia Consiliului Europei. Atenţionez ambasadorii din toate statele membre ale CE că vom promova, având în vedere relaţiile cu Adunarea Parlamentară, ideea ratificării cât mai rapide a 
Tratatului de aderare a României la UE. Este unul din obiectivele preşedinţiei noastre, vom promova ideea importanţei României în vecinătatea estică a UE şi vom susţine, vom aduce contribuţii la soluţionarea conflictului transnistrean, de data aceasta, de pe poziţia preşedinţiei Consiliului Europei şi în sfârşit, de pe poziţia preşedinţiei CE, vom trata cu prioritate problematica legată de statutul Kosovo şi de viitorul Uniunii Serbia-Muntenegru. Sunt vecinătăţile noastre, fie că discutăm de conflictul transnistrean, fie că discutăm de situaţia din Balcanii de Vest şi, în calitate de preşedinţi ai CE, vom avea o politică extrem de activă şi vom veni cu soluţii care deja se regăsesc în strategia noastră. În sfârşit, vom promova ideea intaririi cooperării dintre Consiliul Europei şi SUA, România subliniindu-si poziţia de stat care susţine consolidarea relaţiei transatlantice, a relaţiei UE cu SUA. Relaţia transatlantică este, în opinia noastră, o valenţă extrem de pozitivă a UE şi ea trebuie menţinută si consolidată. O a treia preşedinţie, pe care o dobândim în această toamnă, în luna octombrie, este cea a Consiliului de Securitate, fiind un element extrem de important, de asemenea, în promovarea intereselor României, pe de o parte, dar şi în menţinerea unor echilibre şi aprobarea, adoptarea unor rezoluţii de maxim interes, fie că discutăm despre zone de conflict, zone în care democraţia este deficitară sau orice alt subiect de interes al ONU. Acestea sunt cele trei preşedinţii importante, cărora România trebuie să le facă faţă cu succes şi care vor prilejui afirmarea punctului de vedere românesc în politica externă globală. Avem dreptul să avem asemenea aspiraţii si avem dreptul ca punctul de vedere al politicii externe româneşti să fie cunoscut. Avem trei tribune extrem de importante, Consiliul Europei, OCEMN, Consiliul de Securitate şi nu vom ezita să promovăm soluţiile româneşti, indiferent care este punctul de vedere al altor state. Sigur, important pentru noi va fi să reuşim să coagulăm in jurul punctului de vedere românesc cât mai mulţi dintre partenerii noştri, dacă nu pe toţi. Tot această toamnă ne prilejuieşte intrarea în linie dreaptă pentru pregătirea francofoniei. Vom găzdui la anul un eveniment de extremă importanţă, summitul francofoniei, de la Bucureşti, exact de acum într-un an, summit cu ocazia căruia 68 de state membre ale francofoniei vor fi reprezentate la nivel de şefi de stat. Este un eveniment care necesită o pregătire deosebită, pentru 
că ştiţi foarte bine sunt destule discuţii în interiorul francofoniei pentru reaşezarea, repoziţionarea ţărilor francofone, pentru reformarea, dacă vreţi, a francofoniei. Iar România este gata să-şi asume acest proces. Am vrea ca summitul de la Bucureşti să se constituie într-un moment de referinţă pentru francofonie. Pe spatele MAE şi al Guvernului, în mod deosebit, apasă o responsabilitate uriaşă, pentru că succesul francofoniei de la Bucureşti va fi un succes al României. Ca, de altfel, şi preşedinţiile celor trei importante structuri internaţionale ar putea să se constituie într-un moment extrem de favorabil relansării României în politica externă. Acestea au fost elementele pe care am vrut să vi le prezint şi care sunt în atenţia Preşedinţiei. Eu sunt convins că aţi înţeles foarte bine că Preşedinţia nu enumeră toate elementele de politică externă. Am convingerea că dl ministru Ungureanu va reuşi să distribuie şi celelalte elemente ale politicii externe, fie că discutăm de America Latină sau de ţările africane, în care vom continua să fim implicaţi. Înainte de a vă lăsa să treceţi la întrebări, aş vrea să vă mai clarific un element. Eu sunt primul preşedinte al carui mandat nu se suprapune cu mandatul Parlamentului. Aş putea deci spune, sunt un preşedinte liber de obligaţii politice faţă de guvern. Sunt un preşedinte care, datorită decalării mandatelor, are obligaţia să reprezinte societatea în raport cu toate instituţiile, inclusiv cu Guvernul României. Aşa cum până acum, 
preşedintele se manifesta în raport cu justiţia, în raport cu Parlamentul, dar ocolea tot timpul manifestarea sa ca reprezentant al celor 22 de milioane de cetăţeni români în raport cu Guvernul, eu am şansa să fiu primul preşedinte care are un mandat de 5 ani, deci nu sunt legat de mandatul pe care îl are Parlamentul, implicit, actuala coaliţie aflată la putere. De aceea, ori de câte ori veţi constata luări de poziţie ale preşedintelui României în raport cu Guvernul, cum a fost acum câteva săptămâni, in legatura cu sănătatea, cu proasta funcţionare a sistemului vamal, cu liberalizarea energiei, vă rog să nu le interpretaţi ca pe un război între palate. Eu susţin acest guvern, atât cât preşedintele se poate implica în susţinerea lui. Mai important decât a susţine guvernul mi se pare a susţine punctele de vedere care vin din societate. Este o obligaţie constituţională, iar decalarea mandatelor - vă mărturisesc că aş fi făcut-o şi dacă nu aveam mandate decalate. Decalarea mandatelor creează preşedintelui posibilitatea să privească şi către guvern la fel cum priveşte către orice altă instituţie, iar atunci când intervin crize generalizate în societate, cum este criza din sănătate, sigur că după o discuţie-două până la urmă mă voi manifesta public în a atenţiona guvernul că trebuie făcut ceva. Deci v-aş ruga să nu vă emoţionaţi, este obligaţia preşedintelui să reprezinte societatea în raport cu instituţiile statului, guvernul este o instituţie a statului român şi îmi voi exercita această obligaţie constituţională de a atenţiona public atunci când guvernul are lucruri pe care nu le rezolvă suficient de rapid. Deci asta este explicaţia, oricine vă întreabă ce-i la Bucureşti spuneţi-le că preşedintele îşi exercită mandatul constituţional şi crizele nu înseamnă că preşedintele atenţionează guvernul asupra unui subiect, asupra unei teme sau a altei teme. Vă rog şi pe dumneavoastră să nu trataţi eventualele observaţii ale preşedintelui cu privire la activitatea guvernului ca fiind crize. Crize sunt când n-ai guvern, când nu reuşeşti să ai o majoritate parlamentară. Avem guvern, avem majoritate parlamentară, avem miniştri competenţi care vor să ducă procesul de integrare cât mai rapid în aşa fel încât 1 ianuarie 2007 să fie momentul intrarii României în Uniunea Europeană. Vreau să vă precizez foarte clar, obiectivul pe care-l avem este 1 ianuarie 2007. Nu avem alternativă la 1 ianuarie 2007. În momentul de faţă guvernul şi preşedinţia nu analizează alternativ 2007 sau 
2008. Obiectivul nostru este 2007. Nu avem varianta 2008 luată în calcul. Asta vreau să ştiţi foarte bine că cei care speculează n-o fi 2007, o fi 2008, 2010, vreau să ştiţi foarte bine că nu există nici o structură a statului român care a elaborat şi varianta integrare 2008. Toate structurile executive ale statului, structurile politice merg pe varianta 1 ianuarie 2007. De altfel, din acest punct de vedere obiectivul nostru este un raport care să constate progresul în toamna acestui an, 6-7 săptămâni mai avem până la raport, iar în raportul din aprilie să se poată constata că nu este necesară aplicarea clauzei de salvgardare. Este extrem de important să obţinem un raport care să constate progres, chiar dacă vor fi şi aspecte critice, ştim şi noi că nu vor putea fi realizate toate angajamentele până la raportul de ţară din această toamnă, de altfel şi Comisia Europeană le are eşalonate până la finele lui 2006. Dar, important este să se constate progresul în mod deosebit pe zonele dificile: concurenţă, corupţie, justiţie, securizarea frontierei. Dacă vom avea constatări de progres în această direcţie raportul va fi stimulativ pentru parlamentele naţionale şi acesta este obiectivul pe care îl avem în momentul de faţă. 

Bine v-am regăsit! Nu, nu aş sta în sondajele de opinie, pe care le iau întotdeauna ca un element de trend şi nu de acurateţe maximă, şi niciodată nu m-am raportat la sondajele de opinie în comportament. Pentru mine, cel mai important lucru este să nu mă transforme funcţiile. V-aş da un exemplu. Acum, ca preşedinte, ar trebui să stau într-o vilă, să mănânc ce gustă întâi cei care controlează alimentaţia preşedintelui, să beau apă dintr-o sticlă din care întâi au băut alţii sau s-a făcut analiză ş.a.m.d. Eu nu pot, nu pot pentru că sunt un om sociabil şi îmi iau soţia de braţ şi mă duc în restaurant, mănânc o mâncare pe care o comand acolo, beau dintr-o sticlă de apă sau un şpriţ aşa cum se găseşte, şi asta e treaba. În acelaşi timp sunt foarte greu de pus într-un program. Chiar în Bucureşti, deja e celebru restaurantul în care mă duc, şi sunt două cu acelaşi nume, aşa că e singurul lucru care se poate face din acest punct de vedere. Nu pot fi băgat în borcanul cu izolarea specifică unui preşedinte, lucru care deranjează pe foarte mulţi. Eu însă rămân ce sunt şi nimic nu mă poate schimba. Din acest punct de vedere este greu să mă convingă sfetnicii. Dacă vă aduceţi aminte încă din luna ianuarie am constatat necesitatea declanşării imediate a anticipatelor. Este un moment formidabil ca importanţă, iar guvernarea în ambiguitate nu face decât să facă să treacă şansa pe lângă noi. Sunt convins că o guvernare a Alianţei ar fi avut cu totul alt trend decât o guvernare în coaliţie, un alt trend şi din punct de vedere al coerenţei, şi din punct de vedere al eficienţei. O guvernare într-o coaliţie largă este ceea ce ne dă democraţia şi nu pot să o conteşti, singura modalitate de a încerca să corectezi ce ţi-a dat un vot exprimat de electorat ar fi utilizarea soluţiilor constituţionale şi rechemarea electoratului la vot. Faptul că după sondaje 60% din electorat nu doreşte anticipate rămâne doar o cifră, care pentru mine nu are decât semnificaţia faptului că nu s-a explicat suficient şi probabil în cursul emisiunii o să vă pot aduce probe care justifică a legeri anticipate - ieşirea din ambiguitate, o guvernare puternică cu o majoritate solidă, şansă pe care guvernul Tăriceanu nu o are acum. De părerea clasei politice nu poţi să nu ţii cont, pentru că ea se exprimă prin vot în parlament şi, în fapt, orice se face - prost, bine, cu întârzieri sau în avans, cu jumătăţi de măsură sau cu sferturi de măsuri - reprezintă până la urmă votul care se dă în parlament. Deci, de clasa 
politică nu ai cum să nu ţii cont. În ceea ce priveşte societatea civilă, eu consider că cele mai curate semnale vin de acolo. Din păcate, nu de puţine ori constaţi că n-ai cum să transpui în realitate semnalele venite din societatea civilă, pur şi simplu datorită structurii pe care o are parlamentul la un moment dat. Sunt doar cutremure parţiale, ele vor continua şi reprezintă o insatisfacţie după o primă etapă de guvernare, lipsa de eficienţă în lupta împotriva corupţiei, şi manifestarea nemulţumirii mele şi a guvernului în raport cu ineficienţa în lupta anticorupţie sunt schimbările pe care le vedeţi. Dacă ar fi fost o activitate bună, vă asigur că nimeni nu punea problema schimbării unui număr atât de mare de procurori de la PNA, spre exemplu. Da. Eu le aşez acolo unde le-am aşezat şi prin declaraţie publică. Mona Muscă, Theodor Stolojan au avut reacţii publice care reflectă problemele din interiorul PNL. Au încercat foarte mulţi oameni, dar şi analişti, categoric lipsiţi de bună-credinţă, să-mi atribuie evoluţiile din interiorul PNL. Este absolut incorect şi este incorect cel puţin pentru politicieni şi în egală măsură pentru analişti, pentru simplul motiv că eu am făcut o declaraţie publică în care am spus 'nu am nici un amestec în ieşirile publice ale dlui Stolojan sau ale doamnei Mona Muscă'. Din păcate, se preferă imaginea pe care fiecare vrea să o proiecteze. Degeaba a făcut preşedintele declaraţii - nu am nici o legătură cu ce se întâmplă cu cei doi - că sunt 
destui ce încearcă să spună 'din surse ştim că Traian Băsescu a făcut nu ştiu ce, sau a influenţat decizia Monei Muscă, sau a lui Theodor Stolojan'. Laşitatea este că după ce preşedintele spune: 'măi fraţilor, nu ştiu nimic despre ce s-a înt âmplat acolo sau nu sunt implicat', se continuă cu 'din surse', dar laşitatea este că nu spune nimeni cine este această sursă. De fapt, după ce..., dacă aş fi tăcut puteau să meargă în continuare pe ideea 'preşedintele n-a vorbit; surse ne spun că'. Dar preşedintele s-a pronunţat public. Atunci spune cine este sursa asta de intoxicare a opiniei publice, a ziariştilor că Traian Băsescu s-ar fi amestecat în PNL. Dle Grigoriu, eu nu fac nici un secret din a spune că este evident, în ultima perioadă avem viziuni diferite şi o să vin chiar cu această afirmaţie legată de existenţa unor gupuri de interese care riscă să se apropie, să influenţeze membri ai guvernului. A fost reacţia primului- ministru şi, bineînţeles, a unei întregi grupări de ziarişti, printre care unii extrem de apropiaţi unor grupuri economice, care spun că este legitim traficul de influenţă, altfel spus, că este legitimă promovarea unor grupuri de interese, că numai preşedintele Traian Băsescu a primit informaţii de la serviciile de informaţii. Surprinzătoare pentru mine a fost abordarea publică a premierului, pentru că el ştia exact despre ce e vorba şi n-avea nici o legătură cu serviciile de informaţii; dar pentru că a existat această solicitare publică a premierului către serviciile de informaţii, a existat şi un răspuns al serviciilor de informaţii, în urma căruia guvernul a dat un comunicat că nu există nici un fel de influenţe asupra membrilor cabinetului. Cred că este timpul să ieşim din minciună. Primul-ministru a primit 21 de documente de la SRI, iar eu am solicitat SRI-ului să-mi pună şi mie la dispoziţie aceleaşi documente. Sunt documente importante care nu pot fi făcute publice. Eventual voi merge până la a cere declasificarea lor pentru a proba minciuna, dacă va fi cazul. Ce-am constatat în aceste 21 de documente? Dintre ele 4 fuseseră aduse şi la cunoştinţa preşedintelui, 17 au fost strict pentru uzul guvernului; toate, deci cele 4 documente primite de mine ca preşedinte au fost puse şi la dispoziţia primului-ministru cu adresă de înaintare în care primul-ministru era informat: 'dle prim-ministru, vă înaintăm următorul document care a fost transmis şi preşedintelui României'. Deci, din cele 21, 4 au fost primite şi de mine şi de primul-ministru, 
17 însă au fost strict la dispoziţia guvernului, documente pe care eu nu le-am primit şi bine face SRI că nu mă încarcă cu lucruri care nu ţin de securitatea, de siguranţa naţională, dar erau lucruri care prin sferele de influenţă pe care le puneau în mişcare atenţionau asupra unor influenţe care se exercită şi erau menite să-l prevină pe premier că deja au început influenţe şi să prevină actul final. Deci, din aceste 21 de documente eu am primit 4, iar guvernul le-a primit pe toate 21. În ele se vorbeşte de influenţe asupra secretarilor de stat, asupra ministerelor ş.a.m.d. pe diverse teme. Din acest motiv mă surprinde capcana în care probabil a fost împins premierul de oameni din jurul lui să ceară public SRI-ului să-i dea documentele. SRI-ul i le-a pus la dispoziţie şi eu am cerut să fiu şi eu informat cu setul de documente care se transmite premierului. Am avut surpriza să constat că era foarte bine informat dl prim-ministru despre cercurile de afaceri din jurul unor ministere şi al unor miniştri - despre cercurile de influenţă, nu de afaceri. Dar nu ăsta a fost subiectul, dle Grigoriu, haideţi s-o limpezim toată. Eu n-am făcut referire la acest lucru în intervenţia mea, care a fost mult mai largă, la Comitetul interministerial pentru integrare în UE, unde erau foarte mulţi miniştri şi şefi de agenţii. Intervenţia mea s-a referit la influenţa deciziei politice din afara factorului politic şi nu viza fapte de corupţie; aici s-a ajuns, la această dezbatere, acum, pentru 
că ea a fost stimulată de ieşirea nefericită, după părerea mea, a premierului, care a vrut să acopere nişte realităţi. La ce am făcut eu referire - şi, aş aduce aminte, acolo au fost peste 30 de oameni; după ce am spus "se exercită influenţă din afara structurilor legitime de luare a deciziei politice", am dat şi o explicaţie - am spus: "vă rog să vă amintiţi că am mai avut perioada 1997 - 2000 când se luau decizii dintr-o structură a societăţii civile care influenţau decisiv unele măsuri sau acţiuni ale diverşilor demnitari din guvern". Deci aici a fost intervenţia mea şi nu viza nicidecum partea de corup ţie. Dar dacă discutăm despre corupţie, vreau să mai fac o precizare care este acoperită de afirmaţia mea; eu m-am referit la lucruri pe care le ştim toţi. Am vorbit în campanie, dar şi când eram în opoziţie, despre situaţia din sănătate. Dle Grigoriu, înainte de formarea noului sistem de asigurare a sănătăţii cetăţenilor, deci în 1998, România a alocat prin buget 800 de milioane de dolari, pentru sănătate - 800 de milioane. Astăzi şi în ultimii patru ani alocăm circa 4 miliarde de dolari pe an pentru sănătate. Sistemul face ca acest salt de la 800 de milioane la 4 miliarde să nu se simtă, iar eu am cerut constant, tot timpul, să se intervină să se pună capăt practicilor vechi, pentru a eficientiza utilizarea banilor. Noi ce am făcut? Am venit la putere, am văzut că e plăcut chiar când eşti la putere să fie un sistem, aşa, cu datorii tot timpul, cu bani care nu ştim unde se duc, cu medicamente mult mai scumpe, cu lucrurile neclare din punct de vedere al listelor de asistenţă , cu un sistem nereglementat solid, ne-a plăcut şi am zis - 'e bine şi aşa'. Am blamat PSD-ul 2000 -2004 pentru situaţia din sănătate, iar acum ne facem că o schimbăm. Reţineţi: discutăm de un salt, ca să fiu mai plastic, de la un miliard la 4 miliarde, fără îmbunătăţirea calităţii asistenţei medicale. Asta înseamnă că sistemul papă resursa asta şi ea se îndreaptă nelegitim către zone unde n-ar trebui să ajungă - ar trebui să ajungă la cetăţean în primul rând. Un al doilea lucru la care m-am referit, la ce se întâmplă în energie - liberalizarea energiei s-a făcut parţial, în proporţie de 55%, liberalizarea pieţei energiei, în timpul guvernării PSD. Aveam obligaţia să facem liberalizarea la energie în 2006; dintr-o dată ne-a lovit graba şi facem liberalizarea până la 83% anul acesta şi nu în 2006, cum aveam ca angajament, în condiţiile în care - scuzaţi-mă că o spun - este un sistem, ca 
să nu-l etichetez 'mafiot', inechitabil de alocare a energiei. Sunt băieţii deştepţi care iau de la hidro şi vând la o anume clientelă energia electrică, şi băieţii fără noroc în viaţă care consumă numai de pe termo şi de multe ori peste preţul pieţei. Nu voi face nominalizări pentru că nu am dreptul să o fac ca preşedinte. Ştiu că mâine va sări acelaşi cor care vrea să ascundă tot şi vor umple presa - 'Băsescu să ne dea nume!'. Domnule, instituţiile statului şi guvernul acum îl sesizez cu probleme. Să vă mai spun un lucru: nici unul din subiectele pe care le abordez nu sunt subiecte pe care să nu le fi discutat cu premierul - şi situaţia din sănătate, şi Petromul - un alt subi ect. Am avut informaţii dintr-un minister, deci nu de la servicii - o să vedeţi că nici una din note nu vizează situaţia de la Petrom - şi am discutat cu câţiva miniştri - 'măi, cum vă explicaţi privatizarea celor 8%, ordonanţa asta care apare pe ordinea de zi, în condiţiile în care nu prea era avizată de toate ministerele'. 'Păi, e o presiune!' 'Bun! Găsiţi o formă echitabilă de transfer a celor 8% către salariaţii de la Petrom şi nu creaţi condiţii ca acele 8% să ajungă într-o singură mână. Găsiţi formula, cu diferenţa pe bursă, cu orice'. De trei ori a intrat acea ordonanţă pe ordinea de zi şi de trei ori aceiaşi miniştri a trebuit s-o blocheze. Vă mai dau un exemplu: vamă şi iar vamă. Nu s-a schimbat nimic semnificativ, domnule. Corupţia în vămi este la acelaşi nivel. Eu despre asta vorbesc şi nu 
arunc lucrurile în zona serviciilor de informaţii. Au sărit câţiva ziarişti, sigur ziarişti care au şi ei afaceri, sunt bine băgaţi în diverse segmente de afaceri. Chiar unul dintre cei care au sărit foarte agresivi este un ziarist care avea acces la mine, de multă vreme, dar care şi-a permis în ziua în care Parchetul ancheta un oarecare personaj să sune şi să ameninţe. Deci, s-a ajuns până acolo încât un ziarist îşi permite să sune la preşedintele României, şi ăsta e sistemul mafiot care reacţionează, şi să ameninţe - 'în toate ziarele pe care le controlez, şi o să vezi ce o să fac, te termin, te...' Aşa gândeşte un ziarist, iar eu nu spun prostii. Vă asigur că şi atunci când am dat semnalul în interiorul grupului d e miniştri, în grupul interministerial, am făcut-o ştiind ce vorbesc, şi acum ştiu ce vorbesc, şi fac un avertisment public legat de faptul că eu nu sunt dependent de nimeni. Singura mea dependenţă este directă şi este legată de electorat. Iar dacă actualul guvern a uitat ce a promis în campanie, eu îi cer să revină la program. Încă nu e prea târziu, încă nu au reuşit să fie prinşi în mocirla corupţiei, şi le cer să facă ce au spus, să-mi facă imediat curăţenie şi regulă în sistemul de sănătate, să facă imediat regulă înainte de liberalizarea totală, care a intrat de la 1 august, în sistemul energetic, să facă imediat regulă în vămi şi în poliţia de frontieră - sunt realităţile noastre; să privatizeze cele 8% din Petrom corect, şi nu pe sub mână. Aici a fost apelul meu. Păcat! Premierul Tăriceanu ştia lucrurile acestea, sau cea mai mare parte dintre ele, şi decât să strige public la SRI să-i dea informări pe care le primise, mai bine făcea ce am promis în campania electorală . El se va bucura în continuare de tot suportul meu. Problema este că va trebui să aleagă, dacă vrea să-l aibă partener de guvernare pe preşedintele României sau grupuri din afara guvernului şi în afara partidelor. Dle Grigoriu, eu aş vrea să fac o precizare. Din cele 21 de informări... Doar 4 au ajuns la mine, în rest toate 21 au fost adresate guvernului. Deci premierul nu ştiu ce a cerut de la SRI. Păi, celor care spun aşa ceva i-aş ruga să spună o singură informaţie de la servicii cu care eu am şantajat pe cineva sau am spus. Vă pot spune că era un obicei la Palatul Cotroceni pe care l-am creat foarte rapid, neştiind - pentru că nu m-a interestat şi am cerut întotdeauna serviciilor de informaţii să nu-mi umple biroul cu sute de pagini. Păcăleala asta am luat-o în primele 
două săptămâni, după care am spus: 'mie îmi daţi numai ce ţine de securitatea naţională, în rest la instituţiile care au nevoie de aceste informaţii, nu mă încărcaţi pe mine cu sute de pagini de maculatură'. Nu am folosit niciodată şi nu voi folosi serviciile de informaţii în lupta politică. Dimpotrivă, am pus capăt unor tentative de a fi utilizate, servicii departamentale, cum ar fi cel de la Armată. A existat un nefericit care s-a gândit el că ar fi bine să ceară unui serviciu al Armatei informaţii despre un anume politician. Bineînţeles că mi s-a raportat, pentru că răspund de securi tatea naţională şi de utilizarea serviciilor de informaţii, şi am cerut să-şi vadă de misiunea pe care o au. Nu e pentru mine o prioritate să schimb şefii serviciilor de informaţii, atâta timp cât nu am deocamdată ce pune în loc, atâta timp cât refuz să plec pe ideea că va trebui să perpetuăm şefi de servicii puşi politic. Dacă observaţi ce s-a întâmplat la SRI, promovarea a fost de ofiţeri tineri proveniţi din sistem, acelaşi lucru se va întâmpla şi la SIE. Şi când voi avea certitudinea că prin parlament trec propunerile preşedintelui, probabil că voi avea şi o astfel de opţiune legată de şefii de servicii. Deocamdată sunt câţiva parteneri nesiguri în majoritatea actuală. S-ar putea să fiu în situaţia penibilă în care să propun o schimbare şi parlamentul să o refuze. Prefer să mă feresc singur de penibil. Din profundă neînţelegere. Comunitatea de informaţii nu e o structură care să se aşeze 
deasupra serviciilor. Serviciile au legi de funcţionare, au obiective, fiecare în funcţie de tipul de serviciu şi toate îşi încadrează activitatea în strategia de securitate naţională. Există însă informaţii care se culeg atât de serviciile principale, cele două servicii mari SRI şi SIE, plus de serviciile departamentale, şi care nu sunt puse nicăieri cap la cap. Or, un grup de analiză cu reprezentanţi din toate serviciile, care să pună informaţiile, nu toate, că nu s-o ocupa cineva la nivelul sintezei de lucruri mărunte, ci de cele care ţin de securitatea naţională trebuie puse la un loc şi analizate. Această comunitate de informaţii nu este o structură care ordonă serviciilor; serviciile lucrează sub controlul CSAT şi pe legile lor. Aici sunt tot naivităţile politice. Ştiu câţiva deputaţi care se agită, chiar se enervează pe ideea că ar putea să se creeze o suprastructură care să coordoneze SRI, SIE... Domnule Grigoriu, asemenea monştri nu pot fi creaţi într-un stat democratic. Dar discutăm de capacitatea optimizării analizei informaţiilor, şi acest lucru se va crea. Vă pot spune că o să-l creez la nivelul CSAT, fără să-mi mai bat capul cu un şef de comisie SRI, care este preocupat dacă nu cumva nu prim-adjunct al şefului SRI este din PD, ca şi cum pe mine mă interesează servicii politizate şi nu depolitizate! Aici, intrăm iarăşi într-o zonă a demagogiei. Eu am avut doi predecesori care s-au implicat atât cât au considerat ei, dar eu vă propun să venim în realitate. Cel ales preşedinte într-un fel sau altul a fost fanionul formaţiunii politice care ajunge la guvernare. A susţinut un program, iar după mintea unora, o dată ajuns la Cotroceni, preşedintele ar trebui să spună 'ştiţi, aia a fost doar o poveste, nu am nici o treabă cu ea, eu sunt neimplicat, eu stau şi fumez, emit decrete de decorare, mă duc la întâlniri cu şefi de state, umblu pe covorul roşu şi cu o liotă întreagă de sepepişti după mine să-mi protejeze viaţa, dar de făcut nu fac nimic'. Nu este adevărat. Constituţia cere preşedintelui să nu fie membru al unui partid. Vă asigur că, dacă va fi cazul, fără nici o ezitare voi convoca şefii celor două partide care formează Alianţa, fie el şi prim-ministru unul din şefii celor două partide, şi le voi cere să respecte programul de guvernare. În nici un program al nostru nu e scris să continuăm să tolerăm ce este în sistemul de sănătate, să continuăm să tolerăm ce se întâmplă în energie. Îl acuzam pe Dan Ioan Popescu de şmecheriile cu Hidro, dar constatăm 
că ne plac. Nu modificăm nimic, ba dimpotrivă, înainte să reglementăm precis preţul energiei din sistemul Hidro către beneficiari, către... mai deschidem piaţa în avans cu un an, o să ne pupe toată lumea pe frunte că ne-am depăşit performanţele la ceva, nu reuşim să le prindem din urmă pe cele la corupţie, la luptă împotriva corupţiei, dar se pare că ne depăşim în probleme de energie, ne depăşim tare! Sau la vamă, stăm bine tare. Singura vamă despre care am informaţii de la oameni - iar o să caute prin notele de la SRI şi nu o să găsească. Am informaţii de la oameni. În Constanţa-Sud, la terminalul de containere se pare că s-a introdus legea vamală, dar deocamdată este singurul loc despre care am informaţii că se face vamă aşa cum trebuie, numai în Constanţa-Sud, nici măcar în tot portul Constanţa, iar în restul vămilor să nu mai vorbim, contrabanda e în floare! Acum, a-l trata cu seriozitate pe domnul Voiculescu ar fi marea greşeală pe care aş putea s-o fac. Pur şi simplul iau notă, sunt atâtea despre care iau notă că se spun, dar nu simt nevoia să şi răspund; ar fi ca şi cum... aţi văzut câte un ziarist care mai pierde câte un contract la câte o televiziune, că nu mai face rating, are o singură explicaţie: 'a sunat Băsescu la televiziunea asta să fiu dat afară!'. Domnule, este incredibil la ce aberaţii s-a putut ajunge, în a te victimiza sau alţii care văd dictatura înflorind. Nu am emis nici un act neconstituţional, nici un decret, nici o atitudine alta decât aceea de 
a fi în partidul în care eu sunt şi partidul meu este electoratul din România. Asta nu au înţeles foarte mulţi, atunci când au încercat sau când încearcă să spună 'preşedintele trebuie să tacă precum melcul'. Nu trebuie să tacă; şi cei care m-au ales trebuie să se audă reprezentaţi, trebuie să vadă că este cel în care au învestit votul, şi deocamdată vot direct, sunt singurul din structura centrală care este beneficiar al unui astfel de vot, de aceea sunt şi singurul care are obligaţia să semnaleze ce nu este în regulă şi aduceţi-vă aminte declaraţia mea din februarie-martie, când am spus: 'dacă guvernul nu-şi va face treaba, nu voi ezita să reacţionez public'. Am reacţionat la inundaţiile din Banat, şi unii parcă nu mai aveau aer. Cum adică? Preşedintele spune ceva guvernului? Păi, destabilizează ţara! Nu, preşedintele spune ce vede, şi eu văd ce vede şi electoratul. Acum, au spus, este corupţie! Parcă am luat aerul unora! Ia uite, preşedintele spune că există tentaţia, există posibilitatea ca unii miniştri să intre sub influenţa unor structuri - şi faptul că, repet, nu s-a mişcat nimic în mod real în sănătate, în energie, în vămi, în Petrom sunt tentative de a se introduce o ordonanţă în neregulă, probează că am dreptate, probează că este diferenţă între atitudinea guvernului şi ceea ce noi spuneam în campanie, iar eu nu pot să mă fac că nu văd. Domnule Grigoriu, vă aduceţi aminte - deci eu nu voi cădea în capcana în care a căzut domnul Iliescu. Domnul Iliescu, timp de 3 ani şi jumătate, deşi ştia că-i putred PSD de corupţie, că guvernul era un agent al unor interese şi mai puţin Guvernul României, din punct de vedere comportamental, a tăcut mâlc. De ce? Pentru că îl considera partidul dânsului. Dânsul n-a înţeles, şi îmi pare rău să o spun, cu toată aprecierea pe care o am pentru experienţa domnului Iliescu, că în momentul în care ai ajuns preşedinte, dincolo de a avea o obligaţie să se respecte programul la care te-ai angajat, prima şi cea mai importantă obligaţie este să reprezinţi electoratul în raport cu instituţiile statului, inclusiv cu guvernul. Degeaba a constatat în ultimele luni că guvernul e arogant, că guvernul e corupt, că ministrul de externe e prostănac, era prea târziu, erau prostănacii şi corupţii dânsului şi îi asimilase printr-o tăcere de patru ani împotriva intere selor celor 22 de milioane de români. Eu nu voi face acest lucru pentru nimic în lume. Cred că este o zbatere a dlui Roman să găsească un culoar pe care să se relanseze şi nu 
văd nimic rău în încercarea dânsului, cu atât mai mult cu cât PSD-ul care se revendică a fi social-democrat este departe de a fi în mod real un partid social-democrat; dacă ar reuşi, poate că ar fi bine. Este, categoric este şi de aceea mă şi manifest în relaţiile cu guvernul. Nu accept să treacă mandatul şi să spun: m-au înfrânt 'structurili' sau structurile. Mă bat cu ele şi încerc să trezesc guvernul să se bată cu aceste structuri. Este categoric... dacă luăm după statistică, au crescut veniturile în buzunarul fiecărui salariat, însă nu creăm premisele pentru şi mai bine, dle Grigoriu. Nu creăm premisele pentru că exact aceşti saci fără fund în care noi am acuzat PSD-ul că duce banul public nu ne apucăm să îi reglementăm, să-i punem sub control şi parcă ne place aşa, or, pe mine mă înspăimântă ideea că 'parcă ne place aşa', adică schimbăm conturile celor dinainte, le dăm alte numere de cont: 'mă, băieţi, aicea-s conturile, păstraţi-vă năravul!'. Or, aşa ceva nu pot tolera şi sunt convins că şi premierul Tăriceanu va agrea acest mod de abordare, cu o singură condiţie: să prefere în continuare să facă echipă cu mine ca şi în campanie şi nu cu cercuri din afar a guvernului. O să vă spun şi de ce, şi nu vă spun dvs prima dată, ci i-am spus-o lui prima dată, aşa că mă consider descărcat moral. A fost povestea alegerilor anticipate în care cine spune că l-am forţat să-şi dea demisia vă asigur că minte. Până la urmă a fost o decizie luată de PNL în structura lui de conducere, s-au 
dus cu ea la consiliul Alianţei, să nu confundăm Alianţa cu coaliţia, a votat-o şi PD-ul, au declanşat procedurile interne în cele două partide, PD-ul cel puţin a votat cu 843 de voturi pentru anticipate, zero împotrivă, zero abţineri. La liberali, structura lor este una de 73, au fost 72 de voturi pentru anticipate, un vot împotrivă. Deci, intern această decizie a fost luată. Conform protocolului Alianţei, deciziile politice se iau numai prin consens, deci s-a obţinut consensul pe anticipate în Alianţă pentru că cu aceste voturi interne cele două partide s-au întâlnit la nivelul conducerii Alianţei şi în unanimitate au decis declanşarea procedurilor pentru anticipate. Aş vrea să înţelegeţi că nu am o obsesie cu anticipatele, ci doar bunul simţ politic îmi spune că ar fi fost momentul să le facem, deşi pe fiecare zi care trece depărtează această realitate... această nevoie politică. Se merge pe anticipate şi se emite legislaţie în pregătirea anticipatelor, ordonanţe de urgenţă, hotărâri de guvern, totul se pregăteşte, deci premierul mergea pe decizia pe care el a propus-o Alianţei, şi dintr-o dată se schimbă decizia fără să se mai parcurgă drumul democratic al deciziei politice în consultare cu cele două partide, într-o explicaţie eventual, aveai o explicaţie după ce ai spus: 'hai la anticipate', să te duci în faţa celor două partide să spui: 'mă fraţilor, măi Colegiul Director al PD-ului, nu mai merge din următoarele motive, sunt inundaţii, e nu ştiu ce'. Decizia s-a luat din păcate în afara structurilor partidului şi a fost dată Alianţei ca o pastilă şi eu ştiu, repet, din nou nu va exista nici o notă a SRI, dar lumea e mică şi eu mă învârt în această lume, ştiu despre întâlnirea premergătoare anulării cu un important om de afaceri, cu un foarte important ziarist care are şi el afaceri legate de omul de afaceri şi cu un foarte important reprezentant al unui trust de ţigări, care a avut loc la două zile după întâlnirea dintre ziarist şi omul de afaceri. Acolo s-au schimbat deciziile. Or, schimbarea deciziei politice în alte structuri decât în structurile politice nu are nimic comun cu democraţia şi, mai mult decât atât, deşi respectivul ziarist vorbeşte că în toate ţările sunt grupuri de interese care influenţează decizia politică, răspunsul meu la campania pe care o duce este unul singur: da, dar grupurile mafiote nu. Grupurile de interese, da. Ele o fac transparent, sunt organizate în structuri ale societăţii civile. Dacă venea UGIR 1903 sau ştiu eu ce altă 
structură a patronatelor şi exprima un punct de vedere că 'uite, dle, mie fabrica de carne nu-mi merge pentru că sunt inundaţii în Moldova sau mie... şi hai să amânăm anticipatele' - era o structură de interese, deşi tratamenul care se dă structurilor de interese este tratamentul general. Se îmbunătăţeşte mediul de afaceri pentru toţi, chiar dacă doar o structură propune. Ştiţi, aici este diferenţa între structurile oculte - nu-i cazul să spunem structuri mafiote - structurile oculte, care exercită ocult puterea politică şi structurile legale, transparente ale societăţii civile, fie ele patronate sau sindicate, care se exprimă deschis. Structurile oculte ocultează, de fapt, democraţia, asta este problema. Da. Nu. Deci lucrăm extrem de intens la definitivarea strategiei de securitate pe Marea Neagră. Vă pot spune că o facem împreună cu reprezentanţi şi specialişti ai altor state. Probabil în această toamnă vom organiza un seminar extrem de important pe tema securităţii la Marea Neagră şi lucrurile merg în desfăşurare. Chiar simplul fapt - vă dau un exemplu - simplu fapt că trupe importante numeric ale unui stat NATO se antrenează în poligonul de la Babadag cu trupe româneşti este un semnal de interes pentru zonă... Şi acum vorbesc despre ea. Păi, dacă ... Păi, dacă m-aţi trimis în vacanţă, în anticipate ... Cred că ar fi mai bine să continuăm să o lămurim în septembrie. Mi-ar fi greu să aduc public argumente, care nu pot fi făcute public, că ea este un element important. Parlamentul 
va decide. Noi deocamdată executăm un mandat ONU în Afganistan - în Afganistan, ca de altfel şi în Irak, şi vom rămâne sub mandat ONU atâta timp cât guvernul irakian va solicita menţinerea trupelor româneşti pe teritoriul irakian. Sigur, mandatul poate fi întrerupt prin voinţa parlamentului, iar trupele româneşti pot să vină acasă imediat ce parlamentul ia o astfel de hotărâre. Eu nu voi fi un partizan al acestei soluţii, care ar arăta că din nou - mai avem în istorie lucruri pe care le plătim extrem de scump - nu ducem un lucru până la căpăt. Până la urmă, armata nu este o structură care să fie ţinută în cazărmi. Armata este o structură de securitate naţională în primul rând, şi în acelaşi timp o structură prin care România se manifestă ca membru al unor alianţe, fie că discutăm de NATO sau de nişte alianţe şi angajamente bilaterale. V-aş aminti că trimiterea trupelor româneşti în Irak nu s-a făcut în mandatul meu, s-a făcut în baza unui angajamen t într-o coaliţie, iar eu ca preşedinte consider că România nu trebuie să facă pasul înapoi de la nişte angajamente pe care şi le-a asumat. Dacă parlamentul va decide altfel, este un lucru de care toţi va trebui să ţinem cont, inclusiv preşedinte şi armata, dar eu nu voi fi promotorul ideii retragerii din angajamente, fie ele şi bilaterale. Ea este o realitate pentru orice stat democratic şi România este la fel de expusă ca toate ţările din zonă. Suntem pregătiţi - cu toate comentariile pe care le-am mai văzut pe aici, pe colo, că România nu este pregătită să facă faţă atacurilor teroriste, vă pot spune că sunt luate măsuri extrem de serioase, de control al intrărilor din zone specifice, al intrărilor de persoane, din zone din care ar putea să provină terorişti şi, în acelaşi timp, zic eu, în baza rapoartelor pe care le am de la serviciile de informaţii - şi aici vă afirm public că lucrez foarte strâns, din acest punct de vedere, cu serviciile de informaţii - deci, în baza rapoartelor de la serviciile de informaţii controlăm realităţile interne. Din acest punct de vedere consider că statul român are capacitate să-şi protejeze cetăţenii până la proba contrară. Cel puţin rapoartele pe care eu le primesc zilnic cu privire la protejarea populaţiei împotriva actelor teroriste mă fac să fiu optimist re ţinut că putem controla situaţia... Fără a exclude riscul unei nenorociri, şi n-o s-o exclud niciodată. Dar ce vă pot asigura este că structurile statului român sunt mobilizate la maxim pentru a preveni un act terorist în 
România, în general, şi în Bucureşti în special. Aşa este. Eu cred că parlamentul şi-a făcut datoria. Ţinând cont chiar de realităţii structurii parlamentului sunt destule legi care au fost trecute, parlamentul a fost foarte productiv, eficient. Calitatea legilor este însă un lucru pe care îl va confirma viaţa, cât de bune, cât de articulate au fost legile. Eu cred că s-a manifestat şi o îmbunătăţire a calităţii legilor. În acelaşi timp, este clar că Alianţa, guvernul a avut suficiente eşecuri în parlament, când nereuşind să aibă majoritatea a avut acte normative care au picat la votul parlamentului. Le-aş fi trimis înapoi, cum am şi făcut cu multe din legi. Probabil că nu s-a obervat că a fost.., în şase luni am trimis, cred, înapoi la parlament legi câte n-au trimis dl Iliescu şi dl Constantinescu în toate mandatele la un loc. Le-am trimis la reanalizare cu propuneri de modificare a unor articole. Cel mai elocvent este sau cel mai uşor de înţeles este Codul rutier, pe care l-am trimis înapoi la parlament cu solicitarea de a se analiza câteva articole care erau, după părerea mea, eronate. Da. Nici una, nici alta. V-aş considera pasagerii mei, dacă ne-am urca pe ceva ce pluteşte, oricum aş fi mai calificat decât dumneavoastră, aşa că v-aş considera pasagerii mei şi m-aş considera responsabil pentru viaţa dumneavoastră. La comentarii aş fi un ucenic. Sunt un cititor, recunosc, nu la detaliu al presei, mă limitez la sinteză şi strict la partea negativă, pentru că partea pozitivă... 
Nu, trebuie să ştii care sunt vulnerabilităţile pe media, iar acest lucru mă ajută doar să-mi corectez poziţii. Sigur, sunt şi lucruri pe care nu le tratez, ca de exemplu poziţia domnului Voiculescu. Nu am cum s-o tratez, nu-mi spune nimic, sau poziţia acelui politician care constata că din tată care se numea Băsescu şi mamă care se numea Olteanu a ieşit un tătar. Pot să vă spun că am fost la o nuntă de tătari sâmbătă, n-am anunţat presa, dar cred că ar fi trebuit s-o anunţ... nu sâmbătă, duminică, nu, sâmbătă, sâmbătă seara, la Mamaia, la Dorna, a fost naş un comandant de navă şi este tătar şi m-am dus la... Sigur că da, am stat, este adevărat nu am stat toată noaptea, am stat o oră, o oră şi ceva, dar am fost la o nuntă de tătari. Domnule Grigoriu, presa îşi face treaba ei, eu îmi fac treaba mea. Ce trebuie să ştim însă unii despre alţii şi eu sunt convins, presa de astăzi a înţeles: nu va fi partenerul meu în exercitarea puterii. Sunt unii ziarişti prestigioşi care au fost obişnuiţi să fie consultaţi, 'o fi bine să fac aşa, o fi bine să fac altfel', iar el să spună sentenţios 'să faceţi asta, aici, o să vă susţin, asta când o s-o faceţi, o să vă trag un articol mai negativ, dar pe fond o să vă susţin'. Am consilieri, am oameni politici, am partide cu care să mă consult. Frustrarea asta pe care o au unii ziarişti este o frustrare pe care pot s-o înţeleg, dar nu o fac din orgoliu neconsultarea, ci o fac pentru că aşa consider că este democratic, să exerciţi puterea cu partidele politice, cu oameni politici, şi cu presa eventual s-o informezi, iar eu mi-am arătat disponibilitatea şi o dată pe lună, şi o dată la 3 luni, când doreşte presa, să mă întâlnesc să-i informez cu privire la... sau să le explic unele acte ale preşedintelui, care nu-i niciodată sau nici nu poate fi perfect, sunt şi erori în unele ieşiri publice, Slavă Domnului că ele nu se pot produce în acţiunea politică externă, pentru că sunt prea multe sisteme de protecţie ca să faci o eroare de politică externă, dar atitudini greşite pot fi, iar eu recunosc faptul că nu sunt perfect, sunt unul dintre cei care nu sunt perfecţi. Am problema asta. Sigur că o continuu, vă mulţumesc mult, domnule Grigoriu, şi aş încheia... Făcând un apel. Eu sunt un politician de bună-credinţă şi vreau un parteneriat cu primul-ministru; nu vreau ca primul-ministru să fie partenerul unor grupuri din afară, îl vreau partenerul meu şi nu partenerul unora care nu au câştigat legitim puterea politică. Asta-i tot. 

Bună ziua! În primul rând, aş vrea să vă dau informaţia că am semnat Decretul de numire a domnului procuror Dan Morar în funcţia de procuror general al Parchetului Naţional Anticorupţie. Din acest punct de vedere, consider că Monica Macovei a găsit cea mai bună soluţie posibilă în momentul de faţă. Am speranţa că numirea domnului Dan Morar va dinamiza activitatea PNA. În acelaşi timp susţin fără rezerve soluţia propusă de Monica Macovei, de organizare de concursuri pentru funcţiile de şefi de secţii în Parchetul Naţional Anticorupţie, precum şi pentru funcţiile de adjuncţi. Deşi legea nu obligă, ci creează drepturi pentru ministrul justiţiei să propună şi pentru preşedinte să numească, mi se pare că soluţia propusă de Monica Macovei este una transparentă, corectă şi care pune în afara unor dezbateri legate de apartenenţă politică a numirilor ce urmează a fi făcute pe aceste funcţii. Cu privire la declaraţiile care au fost mult interpretate în aceste zile voi face câteva precizări, nu înainte de a-mi manifesta satisfacţia pentru faptul că ieri seară partidele coaliţiei au ajuns la un protocol comun prin care îşi iau angajamente de program pentru perioada următoare. Acest lucru s-ar putea să fie de natură - dacă protocolul este respectat de toţi participanţii - să evite căderea unor legi, ordonanţe, propuse de Guvern, şi care în Parlament nu au mai ajuns până la capăt, datorită pierderii pe parcurs a majorităţii sau datorită votului împotrivă, dat de partide, de reprezentanţi ai unor partide aflate în coaliţie. Vreau să cred că acest protocol - ce e drept, al doilea - va fi respectat de toate partidele semnatare şi nu se va întâmpla ca după primul protocol, şi anume să nu fie respectat la vot în Parlament. Am luat notă şi de solicitarea celor patru partide de a avea o întâlnire cu mine. Aceasta trebuie pregătită pentru că nu sunt de acord să avem o întâlnire care să rezolve probleme de imagine. Şi, pentru ca în accepţiunea mea, întâlnirea să fie pregătită, va trebui ca cele patru partide să răspundă unor restanţe în raport cu angajamentele Alianţei, de această dată, din campania electorală - şi mă refer aici în primul rând la sănătate. De unde în campania electorală Alianţa şi eu însumi, în calitate de purtător de mesaj al Alianţei, vorbeam de reaşezarea sistemului de sănătate, acum aproape că ne complacem în acelaşi sistem şi sănătatea merge din criză în criză, din punct de vedere al asigurării materiale - fie că vorbim de medicamente, fie că vorbim de funcţionalitatea 
spitalelor. Din acest punct de vedere, eu consider că partidele coaliţiei şi, în mod deosebit, partidele Alianţei D.A. trebuie să-şi asume modificarea Legii spitalelor. În momentul de faţă, Legea spitalelor face din directorii de spitale oameni inamovibili, ca şi judecătorii. Oricâte constatări de nefuncţionalitate, de proastă gestiune a resurselor financiare, de proastă angajare a cheltuielilor s-ar face, ministerul, cel care în numele Guvernului răspunde de ce se întâmplă cu starea de sănătate, este tot timpul în dificultate şi în situaţia de a explica, în condiţiile în care nu controlează ce se întâmplă în spitale, nu are posibilitatea să intervină pe managementul spitalelor. De asemenea, legea spitalelor trebuie să elimine conflictul de interese. Nu este posibil să mai menţinem o lege, care permite directorilor de spitale să fie şi senatori şi deputaţi şi preşedinţi ai Casei de Sănătate şi directori de clinică şi şefi de secţie, toate în acelaşi timp. Altfel spus, domnul director de spital îşi face legea în calitate de parlamentar, domnul director de spital îşi stabileşte Consiliul de Administraţie şi pe urmă domnul director de spital se autocontrolează de la înălţimea funcţiei. Conflictul de interese trebuie să funcţioneze şi în domeniul sănătăţii. Dacă se aplică în toată administraţia românească, nu văd de ce nu s-ar aplica şi în domeniul sănătăţii, acolo unde se utilizează tot bani publici. Din acest punct de vedere, cred că trebuie să se răspundă rapid exigenţelor 
de curăţare a sistemului de sănătate, de povara conflictului de interese. S-au făcut paşi mici în domeniul listei de medicamente compensate, în acelaşi timp însă, trebuie să menţionez că sunt programe foarte multe, cum ar fi programul SIDA, programul pentru diabetici şi multe altele, în care nu s-au mai făcut licitaţii pentru medicamentele de susţinere a programelor din 2003. Iarăşi mă întreb, în timp ce Alianţa a blamat din Opoziţie modul cum s-au făcut achiziţiile, inclusiv pentru programe, de ce să mergem pe aceleaşi soluţii ca şi până acum, plecând de la premiza că ne-am angajat că vom face mai bine, ne-am angajat că vom gestiona mai bine resursa financiară. Acest lucru nu mi se pare că se întâmplă acum. Tot de la problematica acestui teribil conflict de interese din interiorul sistemului de sănătate, pleacă realităţile spitalelor. În momentul de faţă spitalele au datorii acumulate de aproximativ 4.300 de miliarde de lei la sfârşitul primului semestru. Dar nu răspunde nimeni de depăşirile de cheltuieli alocate, pentru simplul motiv că nu se pot schimba directorii, nu-i poţi acuza de prost management. Mai mult decât atât, o prevedere specială din legea spitalelor obligă la paralelism între funcţia de director şi de profesor universitar. Deci, nu poţi fi director de spital dacă nu eşti profesor universitar, la spitalele mari. Acest lucru face ca acest conflict de interese să genereze prost management fără responsabilitate. Si trebuie spus că sunt spitale care s-au încadrat în bugete şi au gestionat corect resursa financiară, şi spitale care au făcut datorii foarte mari, au depăşit bugetele, au un număr larg de abuzuri în achiziţia de medicamente. Si, totuşi, directorii rămân, ceea ce este nestimulativ pentru spitalele care se încadrează în bugetele alocate. Ce va spune managementul unui spital care se încadrează în buget? Nu va spune decât să depăşesc oricât sumele alocate, pentru că oricum celor care le depăşesc nu li se întâmplă nimic, nici măcar nu sunt schimbaţi din funcţie. Acest mod de management în sănătate al spitalelor, este intolerabil în continuare şi eu cer Coaliţiei, care s-a angajat prin protocol, să dea atenţie sănătăţii, să aibă în vedere modificarea legii spitalelor. Ceea ce v-am prezentat au fost doar mici argumente, sunt convins însă că specialiştii vor găsi argumente mult mai puternice, deşi informaţiile pe care le prezint provin din sistemul sanitar. În ceea ce priveşte problema energiei exista o problemă asupra căreia eu am manifestat 
suspiciuni - liberalizarea cu un an mai devreme a vânzării energiei electrice. Îmi menţin punctul de vedere, şi el este întărit chiar de afirmaţia recentă a domnului ministru Sereş că există nişte contracte beton, făcute deja, care nu pot fi date înapoi. Care nu pot fi renegociate. Cred că lucrurile nu stau în picioare şi vă rog să nu o trataţi ca pe un atac la un ministru, ci ca pe o constatare publică, pentru că făceam apel în ultima ieşire publică, la ieşirea din ambiguitate şi, de ce nu, din minciună. Dacă ai constatat că nivelul de liberalizare de până acum a dus la semnarea unor contracte care au concentrat accesul la energie ieftină, de pe Hidro, în mâna unei singure companii, de ce continui liberalizarea fără modificarea normelor. Este o întrebare publică, la care nici măcar nu aştept răspuns. Ceea ce cred că se poate face, este să se renegocieze contractele, să se introducă reglementări de acces la energie, fie că vorbim de energie de la Hidroelectrica, fie că vorbim de energie de la Nuclear Electrica, fie că vorbim de energie de la Electrolectrica, totul trebuie reglementat sever. În aşa fel încât piaţa energiei să fie echitabil acţionată şi să fie un mediu concurenţial corespunzător. Mi se pare inadmisibilă secretizarea contractelor prin care Hidroelectrica furnizează agenţilor economici energie electrica. Hidroelectrica este o companie de stat şi transparenţa contractelor trebuie să existe, altfel ne vom ascunde continuu sub secretul contractelor comerciale şi vom 
închide tot mai mult accesul la informaţie şi la control public. Aici aş face o menţiune care iarăşi nu vreau să dea loc la scandal, ci doar la reflecţii. De ce îmi menţin semnele de întrebare asupra momentului liberalizării? Am văzut hotărârea de Guvern prin care toţi consumatorii industriali sunt declaraţi consumatori eligibili, ceea ce înseamnă liberalizare completă a comercializării energiei. Complet, adică 83% din piaţa energiei este liberalizată. Consumul casnic este singurul neliberalizat. Hotărârea de Guvern a fost întâi destinată a fi semnată de doi membri ai Guvernului, ministrul Şeres şi vice prim minsitru cu probleme economice, domnul Seculici. S-a cerut o analiză de către vice-prim ministru, iar acest lucru se pare că a stârnit o oarecare nervozitate, drept pentru care a fost înlocuit la semnătură vice-prim ministrul cu domnul Frâncu. Nu ştiu încă să fie membru al Guvernului, funcţia pe care o are nu cred că justifica semnarea hotărârii de Guvern de liberalizare. De aceea, este şi rugămintea publică să se justifice acest lucru în interiorul Guvernului. În ceea ce priveşte soluţiile, eu cer public să nu se continue angajarea de contracte suplimentare de energie în baza hotărârii de liberalizare totală sau liberalizare 83% a comercializării energiei electrice, înainte de a se pune în acord legea energiei cu nevoia unei pieţe concurenţiale corecte. Atât legea energiei, cât şi reglementările de comercializare a energiei către agenţii economici eligibili trebuie să fie mai bine reglementate pentru a se evita monopolul unei anume categorii de energie, în mod deosebit hidro şi nuclearul, pe una-două firme importante sau prietene. Nu în ultimul rând, aş reveni cu explicaţie legată de vânzarea celor 8% din acţiunile Petrom. Este un angajament al procesului de privatizare care trebuie respectat. Ordonanţa prin care se propunea transferul către salariaţi este bine-venită, dar ea trebuie corect făcută, în aşa fel încât să garanteze celor 50 de mii de salariaţi că acţiunile care li se cuvin la Petrom, ajung la ei. Aş face menţiunea că o acţiune Petrom la preţul de privatizare către OMV, deci preţul la care au dreptul să cumpere salariaţii, reprezintă în momentul de faţă circa 30-35% din preţul de la Bursă al acţiunilor Petrom. De aceea, consider că proiectul de Ordonanţă, care a fost o dată introdus în şedinţa de Guvern şi respins, a fost introdus şi a doua oară şi iarăşi respins trebuie refăcut şi prin prevederile Ordonanţei să se garanteze materializarea 
dreptului fiecărui salariat. Şi având în vedere valoarea foarte ridicată a acţiunilor şi posibilitatea ca cei 50 de mii de salariaţi să nu dispună de 230-240 de milioane de dolari pentru a cumpăra cele 8% din acţiuni, eu cred că procesul trebuie extins şi către foştii salariaţi ai Petrom-ului care au un număr cert de ani în serviciul Petrom. Ordonanţa trebuie să prevadă foarte clar că ceea ce nu se cumpără la un moment dat trebuie să ajungă pe Bursă, dacă nu se va ajunge să se cumpere toate acţiunile de către salariaţi şi foşti salariaţi ai Petrom. De aceea mi s-a părut în neregulă revenirea cu aceeaşi formă a Ordonanţei şi a doua oară şi sper să nu se mai revină şi a treia oară cu aceeaşi formă. În sfârşit, pentru întâlnirea cu partidele, aş propune â" şi, de fapt, ceea ce vă spun voi transmite şi în scris Guvernului, să aibă în vedere nevoia unei schimbări de abordare la vămi. O spun fără reţinere, s-au făcut din nou numiri pe baze clientelare în funcţii de şefi de vămi, au fost schimbaţi ai lor cu ai noştri, fără să se ţină cont de capacitatea profesională. Propun Guvernului să aibă în vedere soluţia scoaterii la concurs a tuturor posturilor de şefi şi adjuncţi de şefi din ţară, în cel mai scurt timp. Dacă nu s-au putut scoate la concurs posturile de şefi de instanţe, de ce către instanţe am avut pretenţia să se facă acest lucru, şi am considerat o mare nenorocire că nu s-a făcut, dar la şefi de vămi unde e mâna Guvernului nu facem acest lucru. Eu propun Guvernului să scoată 
la concurs imediat toate posturile de şefi de vămi. În sfârşit, aş vrea să fac o precizare legată de subiectul venit în dezbatere, cu lobby-ul oamenilor de afaceri. Vreau să ştiţi că şi eu mă întâlnesc cu mulţi oameni de afaceri . Vreau să ştiţi că sunt departe de a fi altceva decat un mic om de afaceri şi eu. Deci, nu sunt în nici un caz ostil comunităţii de afaceri şi în campania electorală am susţinut fără rezerve nevoia creării unui mediu de afaceri care să stimuleze capitalul românesc în mod deosebit, dacă este posibil. Legat de acest lucru, nu am văzut în Protocolul semnat de cele patru partidecontinuarea programului de reducere a fiscalităţii, prin introducerea în timp util a reglementărilor care să diminueze contribuţia la fonduri a societăţilor şi a salariaţilor. De aici însă, până la a servi interesele unui mic grup, în mod netransparent, mi se pare că este o diferenţă şi diferenţa, deocamdată, este etichetată în Codul Penal ca fiind trafic de influenţă . Lobby înseamnă cu totul altceva decât trafic de influenţă şi eu vă asigur că traficul de influenţă se pedepseşte şi în ţările care au legea lobby-ului. Este foarte adevărat; nu mi-aduc aminte ca în campania electorală să fi susţinut în faţa electoratului că marea prioritate a alianţei este legea lobby-ului. Eu cred că marea prioritate a Alianţei pentru anul acesta este modificarea regulii jocului în sănătate, modificarea regulii jocului în piaţa de energie care afectează pe fiecare român, modificarea regulii în piaţa achiziţiei de medicamente, găsirea unor alte formule decât cele moştenite, şi pe care constatăm că le-am blamat în campanie şi le facem când ne-am instalat la putere. Vă asigur că guvernul are toată susţinerea mea, cu condiţia să respecte angajamentele pe care le-am avut în campanie, pentru că una din grijile pe care le-am avut, legat de programul electoral, a fost să facem propuneri si angajamente realiste. Ele se dovedesc realiste şi vă aduc un argument, reducerea la 16% a impozitului pe venit şi pe profit, a adus venituri mai mari în bugetul de stat. Sunt convins, că tot un efect asemănător va avea şi reducerea contribuţiei la asigurări, pentru că va scoate din economia subterană la suprafaţă o bună parte din economia românească, şi va genera încasări mai mari la bugetul de stat. Închei asigurându-vă că sunt preocupat continuu de îmbunătăţirea mediului de afaceri şi aş vrea, îmi doresc din tot sufletul, ca acest guvern, pentru care, până la urmă, mi-am asumat responsabilitatea atunci 
când am desemnat primul ministru şi am avut un cuvânt de spus asupra multora dintre miniştri, acest guvern va avea toată susţinerea mea atâta timp cât nu face legi pentru clienţi politici. Mi se pare incorect, dacă ar apărea situaţii în care să ni se poată reproşa ceea ce noi reproşam guvernului Adrian Năstase - fabricarea de legi şi ordonanţe pentru o anume clientelă. Trebuie să facem legi pentru toată comunitatea de afaceri, să facem legi pentru îmbunătăţirea întregului mediu de afaceri, să facem legi care să servească economiei româneşti în ansamblul ei şi nu câte unui protejat, preluat sau întărit. Este tot ceea ce îmi doresc, vă asigur şi pe dvs. şi guvernul că are toată susţinerea mea, cu rugămintea să nu facem ce am blamat la PSD. Eu vă mulţumesc, vă doresc o zi bună. La revedere! 

Aş vrea să vă spun doar câteva cuvinte. Dumneavoastră, cinci dintre membrii Cabinetului, sunteţi numiţi după o perioadă de şase luni de la începerea exercitării mandatului de către Guvernul condus de domnul Călin Popescu Tăriceanu. Dacă Guvernul a avut şase luni de respiro, din partea mea vă rog să nu mizaţi pe clemenţă în perioada următoare. Ceea ce vă cer în calitate de şef al statului şi de om care şi-a asumat responsabilitatea emiterii decretului pentru numirea Dumneavoastră este să respectaţi programul de guvernare. Sunt prea multe elemente din program care puteau fi realizate, pornite şi care nu sunt nici măcar în stadiul de pregătire a începerii acţiunilor, aşa cum ne-am angajat. Ţin foarte mult ca acest Guvern să realizeze programul din campania electorală pentru că el s-a dovedit a fi un program absolut realist. Mi-aş permite să fac doar câteva remarci. Cu certitudine vor fi destui care vor spune: un economist la Sănătate! Vă garantez că poate fi o soluţie mult mai bună cu un om din afara sistemului care să analizeze problema de fond a cheltuirii banilor. Sunt de acord că se discută foarte mult de subfinanţarea sistemului de sănătate. Cred că primul lucru care trebuie făcut este să discutăm despre utilizarea eficientă a resursei financiare din Sănătate, după care să vedem ce completări de resursă mai trebuie făcute. Mi-aş dori ca la Finanţe, noul ministru să rămână cel puţin la nivelul de exigenţă al predecesorului şi, în acelaşi timp, poate reuşeşte mai mult din punctul de vedere al funcţionalităţii instituţiei. În ceea ce priveşte ministerul Integrării, cu certitudine, nu este foarte greu să avem un ministru mai bun decât predecesorul. În ceea ce priveşte Cultura, am o singură rugăminte la dumneavoastră, domnule ministru. Dincolo de ceea ce ştiţi despre cultură în mod categoric, de curând s-au îndeplinit toate formalităţile pentru construcţia Catedralei Mântuirii Neamului pe amplasamentul dintre Ministerul Apărării şi Casa Poporului. Asumaţi-vă responsabilitatea începerii acestei investiţii! Vă doresc mult succes la toţi. Am convingerea că domnul vicepriministru Pogea va fi extrem de dinamic, aşa cum îl cunosc şi din perioada când era director la Combinatul Hunedoara şi din perioada în care a lucrat în sectorul privat. Închei felicitându-vă, domnule prim ministru, pentru ceea ce a realizat Guvernul până acum şi pentru decizia politică de a propune schimbări acolo unde lucrurile scârţâiau. Sunt convins că ne putem uita cu atenţie şi la Ministerul 
Industriilor. Şi cu asta închei urându-vă mult succes la toţi.

Doamnă Preşedinte, Stimaţi colegi, Domnule Secretar General al ONU, Această lună marchează un moment cu adevărat istoric, o oportunitate pentru ca noi să ne afirmăm nu doar dorinţa comună de a face Naţiunile Unite să funcţioneze mai bine ci şi de a contribui la reforma acestei organizaţii. Observ o legătură consistentă între activităţile Consiliului de Securitate care se implică mai mult în problemele dezvoltării şi preocupările sale faţă de respectarea drepturilor omului, şi principalele deliberări în cadrul Întâlnirii Plenare la Nivel Înalt a Adunării Generale. Aceste două evenimente ar trebui, din acest motiv, să fie urmate de concluzii şi recomandări complementare. Pornind cu aceste gânduri, scopul intalnirii noastre de astăzi este acela de a da o şi mai mare consistenţă răspunsului internaţional la adresa actelor de terorism, în contextul în care această ameninţare constituie principala problemă în domeniul securităţii al acestui început de secol şi mileniu. Doamnă Preşedinte, Consiliul a răspuns cu remarcabilă promptitudine realităţilor lumii de după atentatele din 11 septembrie, care au schimbat în mod decisiv lumea în care trăim. Lupta dusă împotriva terorismului, ca parte integrală a responsabilităţii în domeniul păcii şi securităţii internaţionale, a constituit cea mai importantă trăsătură a activităţii sale. Totuşi, contribuţia Consiliului de Securitate la acest efort global este încă în desfăşurare. Atacurile recente din Londra, Sharm-el-Sheikh, Bagdad şi în întregul Bangladesh, ţin să ne amintească de necesitatea unei reţele de securitate trainice, fără de care nu pot exista zone sigure. Aş dori să vă supun atenţiei patru elemente care sintetizează viziunea României în ceea ce priveşte lupta împotriva terorismului. În primul rând, nu exista cultura sau religie care sa genereze sau sa aprobe terorismul. Ne aflam intr-un moment in care luptam adesea impotriva consecintelor terorismului, dar rareori impotriva cauzelor sale. Devine evident ca lumea intreaga trebuie sa faca fata unei noi ideologii, care nu arata respect pentru state sau societati, pentru culturi sau drepturile omului: ideologia terorii. Credinta mea este ca aceasta ideologie este noul dusman al umanitatii. Solidaritatea si actiunile statelor membre ONU care impartasesc aceleasi valori ne pot oferi solutii pentru a lupta impotriva acestei amenintari. Consiliul de Securitate si Organizatia Natiunilor Unite au impreuna o mare reponsabilitate pentru identificarea acestor solutii. Lupta 
cu ameninţările la adresa securităţii nu se opreşte la graniţele unei ţări, ci ar trebui extinsă spre locurile în care aceste ameninţări îşi au originea şi a le eradica prin acţiuni susţinute şi investiţii pe măsură. Acest lucru explică, în parte, decizia României de a se alătura aliaţilor şi partenerilor săi în efortul continuu de stabilizare şi reconstrucţie din Irak şi Afganistan. Noi facem o investiţie semnificativă într-o varietate de operaţiuni mandatate şi autorizate de ONU şi suntem, de aceea, extrem de interesaţi de realizarea acestora cu succes. În al doilea rând, României i-a fost încredinţată preşedinţia Comitetului Consiliului de Securitate stabilit în conformitate cu Rezoluţia 1540 din 2004. Această rezoluţie marchează un efort global de a reduce, şi chiar elimina punctele noastre slabe din eforturile de apărare împotriva uneia dintre cele mai îngrijorătoare forme de terorism: proliferarea armelor de distrugere în masă. Reducerea riscurilor proliferarii trebuie sa preocupe toate statele membre. În al treilea rând, considerăm că efortul global anti-terorism nu se poate baza doar pe acţiunile Consiliului de Securitate. Este necesară o implicare largă şi susţinută la nivelul întregii comunităţi ONU. Fiecare stat membru trebuie susţinut în a-şi dezvolta măsuri de apărare şi capacităţi de răspuns adecvate pentru a face faţă ameninţărilor teroriste. În acelaşi timp, nu trebuie să ignorăm activităţi ca traficul de fiinţe umane, arme, droguri şi bunuri contrafăcute, care 
pot asigura resurse pentru reţelele teroriste şi conflictele regionale. In unele zone ale lumii, inclusiv in proximitatea Romaniei, in Balcanii de vest si regiunea Marii Negre, asemenea fenomene sunt curente. În al patrulea rând, experienţa acumulată de România în zona Europei de Sud-Est şi regiunea Mării Negre indică faptul că, prin aplicarea măsurilor de gestionare a conflictelor, acţiunea la nivel regional poate fi decisivă în promovarea răspunsurilor la ameninţările trans-naţionale. Cooperarea dintre ONU şi organizaţiile regionale este cu atât mai necesară în domeniile luptei împotriva terorismului şi a proliferării armelor de distrugere în masă. România suţine dialogul şi cooperarea în această regiune şi doreşte să-şi promoveze experienţa la nivel internaţional. Pe perioada mandatului din Consiliul de Securitate România a promovat, activ şi constant, adâncirea cooperării dintre ONU şi organismele regionale. Noi credem că a sosit momentul pentru ca această cooperare regional-globală să fie folosită la potenţial maxim. Comunitatea internaţională ar trebui sa fie capabilă să răspundă fiecărei provocări la adresa securităţii, în orice loc de pe glob, prin folosirea cu eficienţă maximă a resurselor şi capacităţilor pentru a oferi un răspuns pe măsura violenţei. Vă mulţumesc. 

Domnule Preşedinte al Adunării Generale, Domnule Secretar General, Distinşi şefi de delegaţii, Excelenţele Voastre, Sunt onorat să reprezint România la cea mai mare reuniune a liderilor lumii. Am venit deoarece credem în Naţiunile Unite. Am venit aici deoarece credem că este posibil să reformăm, încă o dată, Organizaţia Naţiunilor Unite, pentru a răspunde mai bine nevoilor şi dorinţelor oamenilor. Împărtăşim viziunea Uniunii Europene pe acest subiect şi ne aliniem la declaraţia pe care o va prezenta domnul Prim Ministru Tony Blair în numele Preşedinţiei Uniunii Europene. Domnule Preşedinte, România este membră a Naţiunilor Unite de peste o jumătate de secol. În acest timp, atât Naţiunile Unite, cât şi România au cunoscut transformări profunde. Acum, ca urmare a alegerii pe care am făcut-o, suntem parte a unei alianţe, NATO, şi urmează să aderăm la Uniunea Europeană. De acum înainte, pentru noi este foarte important să reuşim să extindem acest model în alte state care nu au beneficiat de asemenea circumstanţe propice, să le împărtăşim din experienţa noastră. În ceea ce priveşte dezvoltarea, vom acţiona în concordanţă cu politica UE, de pe poziţia unei ţări ce are proiecte dezvoltate pe toată planeta. În anii ce vor urma, Organizaţia Naţiunilor Unite trebuie să se aştepte la mai multe lucruri pozitive din partea acestei noi Românii, care va încerca să integreze în toate acţiunile sale expertiza unică dobândită de est europeni în perioada de tranziţie. O dată cu integrarea în Uniunea Europeană, România va fi recunoscută de către ONU drept un donator emergent. Noii furnizori de asistenţă au nevoie de o perioadă de pregătire. România nu face excepţie. În acest moment, lucrăm cu Programul Naţiunilor Unite pentru Dezvoltare pentru a ne îmbunătăţi capacitatea de a folosi fondurile structurale ale UE. România este pregătită să vină în întâmpinarea programului UE privind obiectivele propuse de ODA (Asistenţa Oficială pentru Dezvoltare), într-un ritm care să fie sustenabil şi care să ne permită totodată să ne îndeplinim angajamentele luate. Urmare a angajamentelor pe care ni le-am asumat la Summit-ul Mileniului, în strânsă cooperare cu agenţiile ONU din România, am lansat, în anul 2004, Raportul privind Obiectivele de Dezvoltare ale Mileniului (MDG). România este hotărâtă să îndeplinească obiectivele propuse pe măsură ce avansează pe calea integrării în UE. Domnule Preşedinte, Securitatea şi cooperarea regională sunt componentele principale ale oricărei analize asupra 
performanţelor şi rezultatelor ONU. În acest domeniu, România se raportează la experienţa de neegalat pe care a dobândit-o pe perioada în care a fost membru nepermanent în Consiliul de Securitate. Acum trei zile am comemorat victimele atacurilor teroriste din 11 septembrie din Statele Unite. Din nefericire, aproape toate continentele au avut propriile atacuri generate de teroare; de la Londra la Sharm-el-Sheikh, de la Moscova la Bali, nimeni nu a fost cruţat, nici măcar însăşi Organizaţia Naţiunilor Unite. De aceea, subliniem, încă o dată, că fără o „reţea de siguranţă” nu pot exista „paradisuri sigure”. Sunt mândru că, în calitate de preşedinte al Comitetului 1540 şi alături de cei 14 colegi din Consiliul de Securitate, România a fost vârful de lance al iniţiativelor menite să asigure conjugarea eforturilor, în cazul adeveririi unor scenarii apocaliptice, în care, de exemplu, arme de distrugere în masă sau tehnologie asemănătoare ajung în mânile teroriştilor. România se raliază poziţiei conform căreia protecţia împotriva amenintărilor la adresa securităţii nu trebuie limitată doar la luarea de măsuri la graniţa proprie; trebuie acţionat inclusiv în zonele de unde provin aceste ameninţări, care trebuie combătute prin acţiuni hotărâte şi investiţii substanţiale. Din aceste raţiuni, România s-a alăturat acţiunilor întreprinse de parteneri şi aliaţi de stabilizare şi reconstrucţie ale Irakului şi Afghanistanului. Participând cu peste 2000 de oameni în cadrul forţelor de menţinere 
a păcii aflaţi în misiune în întreaga lume, contribuţia României este o amplificare şi o investiţie semnificativă într-o serie de operaţii mandatate şi autorizate de ONU şi, prin urmare, avem o mare parte de responsabilitate pentru reuşita lor. În ambele state, alegerile vin la finalul unei perioade care a necesitat implicarea activă şi eforturi substanţiale, în principal din partea populaţiei acestor state, dar şi din partea comunităţii internaţionale. România are partea sa de responsabilitate în acest proces. Toate eforturile depuse până acum pentru stabilizarea şi consolidarea libertăţii obţinute în Irak în perioada post-Saddam trebuie să fie privite din perspectiva mai largă a dezvoltărilor ce au loc în Orientul Mijlociu. Cosiderăm că noua Constituţie irakiană este piatra fundamentală a noului stat. În calitate de preşedinte al Comitetului 1518 al Consiliului de Securitate, România a contribuit activ la identificarea şi îngheţarea fondurilor şi bunurilor deţinute de persoane fizice sau entităţi asociate fostului regim irakian. De o relevanţă specială pentru procesul de pace din Orientul Mijlociu este retragerea cu succes din Fâşia Gaza şi unele regiuni din nordul Cisiordaniei. Este un pas înainte către pace, cu condiţia ca ambele părţi să se angajeze pe calea asigurării unui statut paşnic şi viabil, în mod special, din punct de vedere economic, pentru teritoriile palestiniene. Israelienii şi palestinienii trebuie să profite de această oportunitate apărută şi să iniţieze un dialog de substanţă care să conducă la reluarea tratativelor de pace. Domnule Preşedinte, Apartenenţa noastră la zona Europei de Sud-Est şi la regiunea Mării Negre ne oferă dovada convingătoare asupra necesităţilor, dar şi oportunităţilor generate de noile abordări de securitate, centrate pe cooperare. Prin urmare, avem încredere că va fi posibil pentru Consiliul de Securitate să facă un nou pas înainte în confirmarea relevanţei constante şi a potenţialului încă neconcretizat al Capitolului VIII al Cartei, în momentul în care va aborda din nou tema cooperării global-regionale în cadrul proceselor de stabilizare, în contextul preşedinţiei României din luna octombrie. Obiectivul nostru fundamental ar trebui să-l constituie atingerea stadiului în care comunitatea internaţională va fi pregătită să facă faţă oricărei provocări de securitate,oriunde aceasta s-ar produce şi oricând, prin punerea în comun de o manieră mai eficientă a resurselor şi capacităţilor existente pentru constituirea reacţiei 
adecvate la actele de violenţă respinse de lumea civilizată. Dorim să materializăm această perspectivă în ceea ce priveşte agenda de soluţionare a conflictelor de pe continentul african. Avem nevoie de o astfel de abordare şi în privinţa instrumentelor şi politicilor de prevenire a conflictelor. Sub auspiciile ONU, am fost martorii asumării responsabilităţii la nivel regional asupra gestionării conflictelor şi crizelor regionale, în condiţiile existenţei unei susţineri concrete din partea unor organizaţii din exteriorul zonelor afectate, precum UE şi NATO. Există o legătură strânsă între securitate, dezvoltare şi respect pentru drepturile omului, pentru valorile democratice şi buna guvernare în orice acţiune pe care o întreprindem acum în vederea reformării Organizaţiei noastre. Această legătură este reflectată cu mai multă forţă în conceptul privind Comisia pentru Construirea Păcii; România susţine fără rezerve această iniţiativă. Domnule Preşedinte, După şase decenii de la crearea ONU, drepturile şi libertăţile elementare ale omului sunt încă încălcate. Chiar în zona de proximitate a României există regiuni separatiste în afara legii, cum ar fi Transnistria, în care oamenii nu sunt protejaţi de legi sau principii. Deseori, cei mai afectaţi sunt copiii, femeile şi persoanele aparţinând diferitelor minorităţi. ONU nu ar trebui să ezite pentru activarea mecanismelor la îndemână în vederea confruntării acestor ameninţări şi adoptarea măsurilor potrivite. Nutrim speranţa 
ca noul Consiliu pentru Drepturile Omului va aborda cu mai multă eficacitate şi credibilitate aceste nedreptăţi. În încheiere, Domnule Preşedinte, Romania crede că acest Summit reprezintă o mare investiţie politică de încredere şi speranţă pentru poporul nostru. România este gata să se îmbarce în această călătorie a tranziţiei către reformă. Vă mulţumesc!

Dragi participanţi, Stimaţi invitaţi, Este o onoare pentru România să fie gazda acestor Jocuri ale prieteniei "Special Olympics" şi sunt convins că această primă iniţiativă va fi urmată de altele. Imi face plăcere să salut prezenţa la Constanţa a unui număr impresionant de sportivi şi antrenori din 11 ţări europene. Personal, sunt un susţinător al acestor competiţii sportive şi am o mare admiraţie pentru aceste tinere şi aceşti tineri care ne ajută să înţelegem ce înseamnă cu adevărat „să ne înfruntăm propriile limite”. Ei sunt un exemplu pentru ceea ce înseamnă voinţa, perseverenţa, dăruirea, nu doar pentru lumea sportivă, ci pentru noi toţi. Pentru mine a fost o mare bucurie să le ofer medalii acelor minunaţi tineri din România pentru rezultatele remarcabile pe care le-au obţinut la Olimpiada de iarnă de la Nagano. Dar dincolo de medaliile formale, aşezate în cutii catifelate, o medalie strălucitoare, simbolică dar nu mai puţin reală, merită toţi participanţii, alături de antrenorii lor şi de ceilalţi suporteri pe care îi au. Vă doresc mult succes! 

Bine v-am găsit! Trebuie să vă spun că am mai participat la astfel de evenimente ca elev, ca primar şi acum ca preşedinte. Mă încearcă aceleaşi sentimente, dragostea pentru copii, bucuria de a vedea mult tineret şi, în acelaşi timp, emoţia faţă de profesori. Vin cu bucurie la deschiderea noului an şcolar la un Colegiu naţional de mare tradiţie, un Colegiu care pregăteşte economişti, finanţişti şi oameni pentru turism, un Colegiu care pregăteşte categoria de tineri de care România, economia românească are mare nevoie. Lucrurile s-au schimbat. Performanţa societăţilor comerciale este legată în primul rând de acei oameni care în spatele managerilor ţin frâiele costurilor fiecărei societăţi. Asta pare să fie menirea voastră, mai ales după ce veţi face şi pasul următor şi vă veţi termina studiile la una din facultăţile din România sau de oriunde din altă parte. La 110 ani de existenţă neîntreruptă a Colegiului, nu puteţi fi decât mândri că învăţaţi într-o şcoală de mare tradiţie şi aş spune că nici unul din dumneavoastră nu trebuie să fie descurajat dacă nu va fi premiant până în clasa a douăsprezecea, pentru că şansele în viaţă sunt legate de ce înveţi, dar sunt legate şi de ce vrei. Este extraordinar de important ca după ce ai terminat şcoala să vrei cu ardoare, cu tărie, sa evoluezi profesional şi mai ales să te împlineşti ca om. Doamna Directoare v-a dorit tuturor să fiţi premianţi. Să ştiţi că aveţi un preşedinte care n-a fost premiant până în clasa a douăsprezecea. Mai era un an cu menţiune, un an cu nimic. Asta e viaţa. Pentru că vă spun încă o dată, este esenţial pentru viaţă să înveţi ceea ce îţi trebuie şi apoi este extraordinar de important să vrei cu toată tăria să te împlineşti, să ai performanţă în meseria ta şi - de ce nu? - performanţă în societate. Nu v-aş spune multe alte lucruri decât poate când o să aveţi timp sâmbăta, duminica o să trec pe la voi şi cu elevii din clasa a douăsprezecea, dintr-a unsprezecea, să discutăm nu numai despre şcoală - despre şcoală discutaţi cu profesorii şi cu părinţii, eventual - să discutăm despre viaţă. Sunt lucruri pe care oricând sunt invitat să le fac, le fac cu multă plăcere, să discut cu tineri, studenţi, elevi. Sunt acele momente în care ai şi ocazia să retrăieşti momente ale adolescenţei şi ale tinereţii tale şi în acelaşi timp sunt momente extraordinare, să transferi tinerii generaţii experienţă de viaţă şi vă asigur că una dreaptă, cinstită, care întotdeauna s-a uitat la performanţă. Eu vă doresc să aveţi 
un an bun, vă doresc să fiţi printre beneficiarii reformei învăţământului, una care începe tot mai mult ca în triunghiul elev-părinţi-profesor să dea atenţie vârfului care se numeşte elev, o reformă care vrea să pragmatizeze învăţământul pentru creşterea şanselor fiecărui tânăr la el acasă. Aş vrea să fiţi din generaţia care nu plânge ori de cate ori este întrebată spunând că nu are şanse la ea acasă. Vă asigur că aveţi şanse aici, în România. Nevoia de personal calificat şi cu un nou tip de pregătire economică este tot mai mare, tot mai multe investiţii reclamă noul tip şi noua ştiinţă a economiei, debarasându-se de vechiul mod de a se face ştiinţă economică în economia românească. Este tot mai multă nevoie la investiţiile româneşti şi străine de tineri care vor să se afirme, este tot mai multă nevoie de tineri care cred in şansa României. Eu vă asigur că aici, la noi acasă, toţi avem o şansă extraordinară într-o Românie care în ultimii 5 ani realizează printre cele mai înalte performanţe economice din punct de vedere al dezvoltării şi modernizării. Eu vă doresc succes si vă asigur că în Preşedintele României orice elev, orice student are un prieten care îl priveşte cu dragoste şi cu speranţă. Vă doresc succes în anul şcolar 2005-2006! La revedere! 

Pe 11 septembrie 2001, în aeroportul de la Frankfurt, coborâsem dintr-un avion care venea din Hong Kong. Pe toate monitoarele erau imaginile cu Gemenii din New York în flăcări. Nu vă ascund, prima impresie a fost că era o nouă producţie hollywoodiană. După puţin timp, văzând alerta autorităţilor germane, am înţeles că eram în faţa unei noi realităţi, o realitate care schimba lumea, care ne scotea din relaxarea gândului că o dată încheiat Războiul Rece, omenirea poate trăi în pace şi libertate. A fost momentul în care ca om politic înţelegeam deja că noi toţi ne confruntăm cu o realitate dramatică, nebănuită, o realitate pe care nu am sesizat-o la timp. Înţelegeam că securitatea fiecărui om al lumii civilizate devine periclitată din acel moment. Am convingerea că nici o organizaţie teroristă nu poate gândi că va înfrânge civilizaţia lumii democratice, dar ceea ce ei speră să înfrângă este sentimentul omului că este liber. Or, libertatea pe care fiecăruia dintre noi i-a dat-o democraţia este poate la fel de scumpă ca viaţa. Evoluţia omului modern nu poate fi concepută în afara libertăţii. A accepta ca cineva să ne croiască un viitor apăsat de teroare, apăsat de gândul că instituţiile statului încep să supravegheze pe oricine, apăsat de pericolul zilei de mâine, de nesiguranţă este ca şi cum am capitula în faţa propriului nostru viitor. Din acest motiv, România consideră ca are obligaţia să fie alături de toţi aceia care luptă împotriva terorismului. Mulţi politicieni speră că terorismul poate fi înfrânt numai prin forţa armelor. Ei greşesc. Terorismul se dezvoltă deja ca o ideologie care nu are nimic cu cultura arabă, cu cultura si traditia musulmană. Aceşti oameni crează o ideologie despre care-si imagineaza ca ar fi una a viitorului: ideologia terorismului. Oricât de mici ar fi resursele vreunui stat, ele sunt importante, puse alături de toate statele democratice, pentru lupta împotriva acestui flagel care a marcat deja şi va continua să marcheze evoluţia viitoare a lumii civilizate. Avem obligaţia ca în timp, cu perseverenţă, cu resursă financiară, cu inteligenţă, să ne apărăm libertatea. Cei trei mii de oameni, cărora li s-a întrerupt brutal firul vieţii pe 11 septembrie 2001, au reprezentat începutul unui şir de atentate care au vizat, până la urmă, viaţa semenilor noştri din state democratice, viaţa semenilor noştri care năzuiau spre viitorul pe care cu toţii ni-l construim, ni-l imaginăm, viaţă care le-a fost curmată de oameni care înţeleg că libertăţile 
omului sunt cele mai sfinte libertăţi care trebuie apărate şi că, lovind în libertatea omului, de fapt ai lovit în viaţa lui, în viitorului lui, în conştiinţa lui că este puternic. Nimic nu este mai rău pentru naţiuni decât să trăiască cu teama că viaţa le poate fi curmată în metrou, când sunt la serviciu, când sunt în trenuri, când sunt în piaţă, când sunt în locuri publice. Cei aproape trei mii de morţi de la 11 septembrie 2001 nu sunt numai morţii statului american, sunt morţii noştri, ai tuturor, morţii lumii civilizate. Avem obligaţia în numele lor, în numele familiilor lor, să luptăm, să investim în garantarea libertăţii noastre, a fiecăruia. Vă mulţumesc. Dumnezeu să-i odihneasca! 

Buna dimineaţa, bine v-am găsit! Deşi nu despre acest lucru vreau să vă vorbesc, eu sunt un om care nu poarta bijuterii, brăţări, dar port un elastic albastru. Este iniţiativa postului naţional de televiziune, „Învinge apele!”, şi costă 50.000 de lei. Se poate procura de oriunde şi este semnul de solidaritate al românilor cu cei care şi-au pierdut casele, averea şi speranţele, de multe ori, în cele patru valuri mari de inundaţii care au lovit România. Poate că în câteva zile 22 milioane de români vom purta această brăţară pe care scrie „Învinge apele!”. Ar fi, probabil, prima manifestare globală a unei naţiuni de solidarizare cu necazul celor 40.000 - 50.000 de oameni grav afectaţi de inundaţii. Am convingerea că pentru a participa la acţiunea "Învinge apele!", un cost de 50.000 de lei - pentru unii mult, pentru alţii foarte puţin - este expresia nevoii noastre de solidaritate; un sentiment pe care uneori l-am uitat, de care fiecare naţiune are nevoie în momente dificile. Si am convingerea că se mai poate demonstra un lucru: dacă această campanie a Televiziunii publice va fi o reuşită, se poate demonstra că 22 de milioane pot face mult mai mult decât statul însuşi. Solidaritatea cu Europa este una din valorile cu care noi ar trebui să intrăm în Uniunea Europeană. Dar este greu să fim credibili vorbind de solidaritate cu europenii dacă noi nu vom reuşi să fim solidari între noi, în primul rând. Este greu să convingi pe cineva că eşti solidar cu necazurile omului din Germania, din Franţa, din Olanda, din Spania, din Portugalia sau de oriunde din Europa dacă solidaritatea faţă de români nu este manifestă. Încerc să susţin această iniţiativă. Nu a fost programată; ieri mi-am cumpărat şi eu această brăţară a solidarităţii. Regretabil dacă în unele locuri se cumpără aşa cum a fost anunţată, cu 50.000 de lei, iar în alte locuri - şi nu o să nominalizez unde - s-a considerat că trebuie să se facă şi o mică afacere şi se vinde cu 60.000 de lei; probabil ca va deveni foarte scumpă, până la urmă chiar inaccesibilă. Rugămintea mea la cei care au început deja să vândă brăţările solidarităţii cu 60.000 de lei este să revină la preţul oficial anunţat de iniţiator, la 50.000 de lei. Chiar nu cred că trebuie să facem o afacere şi din suferinţă. Aş începe vorbind puţin despre cât suntem de pregătiţi pentru intrarea în Uniunea Europeană. Aici a fost una din marile erori ale politicienilor români, încercând să-şi asume şi responsabilitatea, şi dificultăţile integrării. Şi-au asumat-o 
în mod demagogic şi, cel puţin în ultimii doi ani, dar cu accent pe anul 2005, constatăm în fiecare zi că, de fapt, integrarea este o problemă, o temă care afectează 22 de milioane de români. Îmi aduc aminte că, în ianuarie, la o întâlnire la Camera de Comerţ şi Industrie a României, când am spus pentru prima dată că românii vor suporta costurile integrării, a fost o adevărată furtună. Cum, adică, românii să suporte costurile integrării? Realitatea este că nici un guvern nu plăteşte integrarea; costurile integrării apasă pe 22 de milioane de români, iar viaţa de zi cu zi este cea care măsoară dificultăţile integrării. Constatăm că explodează preţurile la energie, la lemne, la servicii publice, fără să punem degetul pe rană, să spunem: "Este un cost al integrării". Ni se pare că aceste creşteri de preţuri vin de undeva din neant. În realitate, ele merg în sus pe voinţa guvernanţilor, care au obligaţia să tracteze piaţa românească înspre atingerea acelui minim necesar în vederea integrării în piaţa comună a Uniunii Europene. Nu este de conceput o Românie care intră cu preţuri masiv subvenţionate în competiţia de după integrarea în UE. Sunt costuri despre care politicienii nu au vorbit, dar populaţia - altfel, majoritar susţinătoare a integrării în UE - trebuie să ştie că le plăteşte pentru integrare. Din acest motiv, cred că şi susţinerea acestor realităţi în mass-media trebuie să fie nu excesivă; dar trebuie să fie o o explicaţie corectă, nearuncată tot timpul pe Guvern, 
pe un politician sau Parlament. Este clar că nici un politician nu putea să spună naţiunii române „Mergem către UE”, refuzând aplicarea preceptelor specifice economiei de piaţă a UE. Poate că din acest punct de vedere, procesul care urmează ar putea fi relativ susţinut de mass-media românească. Este un apel, şi nu o critică. Eu aş vorbi mai puţin despre costuri. Sunt convins că sunt economişti străluciţi care vor vorbi despre costurile manifeste în fiecare zi. Aş vorbi mai mult despre pregătirea noastră din punctul de vedere al mentalităţii. Este o întrebare extrem de importantă pe care ar trebui să ne-o punem: dacă, mintal, suntem pregătiţi să fim parte a Europei unite. Dincolo de contribuţiile pe care le aducem, la cultura europeană, la performanţa economică, la inteligenţă, pe care le poate aduce integrarea României în UE, o întrebare fundamentală pe care trebuie să ne-o punem este dacă, din punctul de vedere al mentalităţii, suntem pregătiţi să fim parte a UE. Şi când mă refer la mentalitate, nu mă refer numai la cum gândim; mă refer şi la ce facem în viaţa de zi cu zi. Încep cu o zonă dificilă: corupţia. Ea există în aparatul de stat. Încercăm să o izolăm, dar ea are întotdeauna un partener şi partenerul este chiar populaţia, chiar fiecare român. Citeam o statistică: 360 de milioane este evaluarea plăţilor nejustificate ale populaţiei către sectorul sanitar. Aceeaşi tentaţie o avem să plătim vameşului, deşi ştim că avem drepturi. În loc să ne revendicăm dreptul, noi preferăm să plătim, un ciubuc, o şpagă. Aceeaşi situaţie o avem, dacă vreţi, şi în justiţie. Mă uitam aproape îngrozit pe o cercetare sociologică: 85% din subiecţi consideră că nu au şanse în justiţie, dacă nu au bani. Or, acest proces este un proces în doi: unul cere şi acceptă, altul plăteşte partea care-i revine din tandemul corupţiei. Corupţia de unul singur nu poate fi, nici la vameş, nici la medic, nici la profesori, nici la judecător. Cineva acceptă să plătească, iar acest cineva este parte a sistemului corupt. Este greu să gândeşti că în Germania cetăţenii merg către justiţie cu gândul că trebuie să plătească. Este greu să gândeşti ca în Franţa sau în Olanda cetăţeanul care trece frontiera, dacă îl opreşte cumva vameşul, se gândeşte că, pentru a trece, trebuie să plătească. Ei au în cap un singur lucru: că instituţiile statului trebuie să respecte legea. Era o iniţiativă: „Ziua fără maşini” - o solicitare a unei asociaţii, ca pe 1 octombrie niciunul dintre noi să nu cumpere benzină. 
Sunt de acord şi nici eu nu voi cumpăra benzină pe 1 octombrie. Dar haideţi să ne propunem ca un an de zile sa nu plătim ciubuc niciunei instituţii a statului. Vă asigur că vom curăţa instituţiile statului noi, pentru că aşa vrem noi. Ne-am obişnuit să aşteptăm de la Preşedinte, de la Procurorul General, de la ministrul Justiţiei, să cureţe aparatul de stat de corupţie. Sigur, se poate curăţa. Aşa cum spuneam şi aseară într-o întâlnire cu comunitatea de afaceri, în 60 de ani, ne-am dobândit eticheta de corupţi la nivelul instituţiilor statului. Va fi foarte greu ca în câteva luni să schimbăm această etichetă. Pentru că ea nu ţine numai de acţiune a instituţiilor statului, ea ţine şi de percepţie. Întrebarea legată de corupţie, aseară, nu venea de la un om care a investit în România. Ci de la un om care abia venise în România; spunea ca îi este frică să investească din cauza corupţiei. L-am rugat să îmi spună unde a întâmpinat dificultatea corupţiei. Şi mi-a spus că nu a întâmpinat-o nicăieri pentru că nu a încercat, el are o percepţie. Această percepţie, extrem de dăunătoare pentru România, poate fi rapid schimbată numai printr-un efort colectiv! M-aş bucura dacă cei care filmează acum ar da doar acest fragment diseară la televiziuni: apelul meu către 22 milioane de români ca, începând de mâine, să refuze să plătească în vreo instituţie a statului sau în Justiţie ciubuc, acea păcătoasă şpagă care a devenit sport naţional, dacă mă uit în cercetările sociologilor. Este o chestiune 
de mentalitate. Nu aceasta este mentalitatea europeană, de a fi parteneri cu instituţiile corupte ale statului. Cetăţeanul european este partener al legii. Şi acest lucru ar trebui să îl facem în primul rând. Să devenim partenerii legilor României, legi care garantează drepturi, dau soluţii pentru multe din problemele pe care cetăţenii le au. Actul medical, serviciul vameşului, serviciul profesorului, serviciul oricărui funcţionar public sunt garantate, sunt obligatorii prin lege, ele trebuie să fie prestate către cetăţean. Din acest motiv, dincolo de a ne solidariza, vă invit să facem împreună primul pas, tot de solidaritate, de luptă împotriva corupţiei. Şi cer românilor ca începând de mâine să nu mai plătească nicăieri şpagă, să ceară funcţionarului să se respecte legea, medicului să se respecte legea, să ceară oricui, inclusiv în relaţii dintre firme private, să se respecte legea. Probabil foarte mulţi dintre dumneavoastra., din cei aflaţi în sală, veniţi din mediul privat sau din societatea civilă. Sunt convins că înţelegeţi foarte bine apelul meu. V-aş ruga, dacă este posibi, să îl susţineţi; este parte a redobândirii demnităţii noastre naţionale. Dacă vă uitaţi pe orice cercetare sociologică, veţi constata că românii au un complex. Românii se consideră inteligenţi, pricepuţi şi buni să muncească acolo unde li se cere sau acolo unde pot să muncească. Dar românii nu cred în ei, în forţa naţiunii lor, nu cred în ţara lor aşa cum cred un german, un francez, un olandez, un belgian. Este un complex pe care ni l-am creat, ni l-au creat structurile politice de-a lungul anilor şi de care, de asemenea, trebuie să scăpăm. Suntem a şaptea naţiune a Europei ca mărime, avem o capacitate extraordinara de creare, pe care nu multe naţiuni o au, iar sentimentul că suntem inferiori naţiunilor occidentale este unul fals, indus în timp, un sentiment de care, de asemenea trebuie să scăpăm. La 1 ianuarie 2007, nu putem intra în UE cu capul plecat, cu sentimentul că suntem inferiori celor către care ne-am îndreptat şi celor alături de care am dorit să fim. Suntem o naţiune puternică, cu o istorie de care nu are de ce să ne fie ruşine; chiar dacă exista erori în istoria noastră, ele nu sunt întotdeauna ale naţiunii ci sunt ale politicienilor. Avem forţă, o creştere economică pe care nu o au mulţi dintre cei pe care îi admirăm, iar sentimentul de mândrie naţională, este unul din motoarele evoluţiei noastre pozitive. Suntem o naţiune care trebuie să intre puternică. Una din valorile 
pe care trebuie să ni le redobândim este mândria de a fi român. Am văzut, acum, în Statele Unite, diaspora românească, la care am constat un salt extraordinar de mândrie de a fi român. Românii erau extrem de mândri că sunt români, în Statele Unite. probabil şi datorită conjuncturii, alianţei pe care o avem pentru Irak. Nu văd nici un motiv ca noi, aici, acasă, unde suntem mult mai mulţi decât milionul de români de la San Francisco şi Chicago, sa nu fim mândri şi să intrăm cu, aş spune, cu o oarecare aroganţă în UE. Arogranţa nu trebuie să fie a politicienilor faţă de naţiune, ci a naţiunii în raport cu ea însăşi, în primul rând, cu celelalte naţiuni, cu forţa ei de a se exprima în raport cu, dacă vreţi, cu cei care nu au nimic în plus faţă de noi. Uitaţi-vă câtă capacitate de a crea avem în industria IT-ului, în software; suntem recunoscuţi ca atare, ca fiind inteligenţi. De ce n-am fi şi mândri. Este o altă valoare pe care eu cred că trebuie să ne-o redobândim rapid şi avem toate motivele să o facem. Suntem o ţară liberă, bun partener în NATO si bun partener european. Această valoare a mândriei noastre trebuie să fie unul din capitalurile extraordinare cu care noi intrăm la 1 ianuarie 2007 în UE. Îmi spunea aseară domnul ambasador Scheele că perioada integrării Poloniei a fost una în care Polonia a dat tuturor impresia că se integrează UE în Polonia, şi nu Polonia în UE. Au negociat extrem de sever, au făcut-o cu toată mândria naţiunii lor şi nu văd de ce noi nu ne-am 
redobândi aceste valori cu care avem dreptul, dar si obligaţia, să mergem în UE. Schimbarea de mentalitate a 22 de milioane de români in privinta luptei împotriva corupţiei şi redobândirea mândriei noastre de a fi român sunt două elemente importante, care, eu cred, sunt determinante în modul în care intrăm în UE. Am convingerea că dacă vom fi solidari, nu numai cu sinistraţii, dar şi în lupta împotriva corupţiei şi în a ne defini ca naţiune puternică şi mândră, sunt elemente care pot da României şansa de a intra frumos în UE. Nu aş vrea, şi nici unul din noi n-ar vrea, ca ţări din UE să ne trateze cu mai mult respect decât respectul pe care ni-l acordăm noi înşine. Avem obligaţia să ne respectăm la fel de mult cum ne respectă ţările către care tindem a le fi partener în UE. Aici aş încheia apelul meu la solidaritate cu sinistraţii, la solidaritate în lupta împotriva corupţiei şi la declararea unui an în care nu mai dăm ciubuc în nici o instituţie a statului român şi solidaritate în a ne redobândi forţa şi mândria naţională. Va mulţumesc foarte mult!

Relaţiile dintre cele două ţări funcţionează în toate domeniile cu un dinamism nemaiîntâlnit.Cooperarea economică reprezintă baza relaţiilor bilaterale. Anul trecut, volumul schimburilor comerciale între ţările noastre a atins un nivel record de 3 miliarde de dolari. Sper ca anul acesta să atingem cifra de 4 miliarde de dolari. Şi în domeniul investiţiilor relaţiile noastre au depăşit aşteptările. În România funcţionează peste 8500 de firme cu capital turcesc sau mixt. Capitalul total al acestor firme era la 31 iulie 2005 de 440 de milioane de dolari. Doresc ca Forumul economic ce va avea loc la Istanbul, pe 29 septembrie, să reprezinte un prilej pentru noi evoluţii comerciale în domeniul energetic şi al infrastructurii. Unul dintre scopurile acestei vizite este transformarea relaţiilor bilaterale în relaţii regionale, bineînţeles cu acordul părţii turce. În interesul ambelor ţări dorim să extindem dezvoltarea democraţiei, să asigurăm stabilitatea în zona Mării Negre şi accesul în organizaţiile Euro-Atlantice. Bineînţeles că actuala cooperare reflectă prietenia tradiţională dintre popoarele român şi turc şi, prin nenumăratele puncte comune dintre cele două societăţi, ilustrează nivelul important la care au ajuns relaţiile noastre culturale cu minoritatea turco-tătară, care trăieşte în Dobrogea. Cooperarea economică este piatra de temelie a relaţiilor bilaterale şi măsura succesului. Există indicii că anul acesta volumul schimburilor comerciale va depăşi 4 miliarde de dolari. Recomandarea mea pentru oamenii de afaceri turci este să urmărească economia românească şi să valorifice imediat ocaziile ivite. Pentru că oportunităţile ce se ivesc nu sunt valorificate din cauza concurenţei. Am ajuns la finalul privatizărilor. Dar există oportunităţi în domeniul energetic şi în cel al infrastructurii. Aştept ca mediul de afaceri din Turcia să treacă la acţiune şi în aceste domenii şi să înregistreze progrese. Pot participa împreună cu oamenii de afaceri români la proiectele de modernizare a celor două ţări. România, o ţară cu o populaţie de 22 de milioane locuitori, se situează pe locul II în Europa de Est şi pe locul VII în Europa în privinţa pieţei de consum. A face investiţii în România este o afacere bună şi o iniţiativă fără risc. La începutul anilor '90, legile nu erau foarte clare, dar acum sunt în conformitate cu normele Uniunii Europene. Semnarea de către România a Tratatului de aderare la Uniunea Europeană la 25 aprilie 2005 reprezintă confirmarea eforturilor 
ei de a se integra la 1 ianuarie 2007 şi înseamnă primirea ca membră cu drepturi depline a României în Uniunea Europeană. România este o piaţă importantă pentru Uniunea Europeană. Puterea de cumpărare a românilor creşte pe zi ce trece şi piaţa românească devine din ce în ce mai importantă pentru firmele europene. Ştiu că pentru a putea concura pe o piaţă liberă trebuie să depunem eforturi mai mari. Poate în prima etapă vom primi mai mulţi bani de la Uniunea Europeană decât vom oferi. Dar peste câţiva ani, România va avea un cuvânt de spus în privinţa aderării unor ţări precum Moldova şi Turcia. Noi nu urmărim beneficii materiale. În primul rând, dorim să ne recâştigăm locul pe care-l ocupam în Europa înaintea primului război mondial, când Bucureştiul era numit "Micul Paris". Este clar că Uniunea Europeană doreşte ca în momentul în care va adera, România să fie o ţară ce corespunde standardelor europene. Sunt îngrijorat în privinţa a două domenii în legătură cu integrarea noastră în Uniunea Europeană: eforturile noastre în lupta împotriva corupţiei şi chestiunile de concurenţă. Trebuie să-i convingem pe oficialii Uniunii Europene de faptul că am înregistrat progrese. Acest proces va avea o mare importanţă şi după integrarea noastră şi, de asemenea, trebuie să ducem până la capăt reforma instituţiilor din domeniul public pentru a deveni eficiente. Mă bucură importanţa pe care o acordaţi relaţiilor bilaterale. Aşa cum am afirmat mai devreme, relaţiile bilaterale se pot transforma 
într-o cooperare regională îndreptate împotriva stărilor conflictuale. Esenţa acestei cooperări o reprezintă spiritul nostru de întrajutorare. Spiritul nostru de întrajutorare poate fi un exemplu pentru Balcanii de Vest, în vest, şi pentru regiunea Mării Negre, în est. Turcia a sprijinit într-un mod activ intrarea României în NATO. Şi prin intermediul ziarului dvs. doresc să mulţumesc autorităţilor turce. Turcia este o ţară prietenă şi sper că începerea negocierilor de aderare în octombrie va reprezenta o soluţie bună. Dar viteza de integrare este legată de capacitatea de asimilare a Uniunii Europene. Poporul turc să aibă încredere în prietenia României şi în sprijinul pe care-l va acorda pentru aderarea Turciei la Uniunea Europeană. Iar oamenilor de afaceri turci - să depună mai mult efort în domeniul investiţiilor şi fac apel pentru noi investiţii în România. 

Bună ziua! Scopul deplasării în Statele Unite ale Americii este legat de Summit-ul mondial al Organizaţiei Naţiunilor Unite care se desfăşoară în perioada 13-16 septembrie 2005, la New York. Din punct de vedere al delegaţiei noastre voi participa, în cursul zilei de mâine, la şedinţa plenară a Organizaţiei Naţiunilor Unite, la care vor fi prezenţi aproximativ 170 de şefi de stat. Voi avea, în plenul organizaţiei, o intervenţie legată de reformarea Organizaţiei Naţiunilor Unite ca una din priorităţile majore pentru creşterea eficienţei organizaţiei şi, în acelaşi timp, în intervenţie voi aborda problematica securităţii regionale, cu referire directă la Balcanii de Vest şi la zona extinsă a Mării Negre. În întâlnirea la nivel înalt a Consiliului de Securitate, unde România este membră şi va prelua preşedinţia Consiliului de Securitate începând cu luna octombrie a.c., voi avea o intervenţie legată de necesitatea creării unui sistem de protejare a naţiunilor împotriva terorismului şi, de asemenea, legată de neproliferarea armelor de distrugere în masă. România este o ţară care prin dezvoltările de politică externă şi prin participarea pe diverse teatre de operaţiuni - fie că vorbim de Irak, de Afganistan, fie că vorbim de situaţia de securitate din Balcanii de Vest sau din zona extinsă a Mării Negre - este extrem de interesată de punerea sub control a fenomenului proliferării armelor de distrugere în masă, care nu se referă numai la armamentele nucleare, ci şi la armamentele chimice. În aceeaşi zi voi avea întâlniri bilaterale cu un număr destul de mare de şefi de stat. Extrem de importantă mi se pare întâlnirea cu preşedintele Voronin, cu preşedintele Ungariei, cu preşedintele Finlandei, cu preşedintele Georgiei, de asemenea, întâlnirea cu primul ministru al Turciei, domul Erdogan. Din a doua zi mă voi deplasa la San Francisco pentru două conferinţe, una la Stanford University şi alta la Institutul Hoover, legate de democratizarea şi securizarea zonei extinse a Mării Negre. De asemenea, la San Francisco voi avea întâlniri cu diaspora românească, dar şi cu un număr mare de companii americane interesate să investească în România. De la San Francisco înapoi pe Coasta de Est, la Detroit, pentru întâlniri cu diaspora, nu numai din zona Detroit, dar şi din state apropiate -Illinois şi Ohio- şi, de asemenea, pentru întâlniri cu comunitatea de afaceri americană. Este în obiectul acestei deplasări să stimulez firmele americane în a avea încredere în faptul că îşi pot plasa 
investiţiile pe teritoriul României, ţară care urmează să intre în Uniunea Europeană la 1 ianuarie 2007. Cam aceasta este pe scurt deplasarea în Statele Unite ale Americii. Programul este extrem de dens, sunt foarte multe întâlniri încă din seara aceasta cu structuri politice americane, cu zone de influenţă în politica americană şi, de asemenea, voi da o atenţie deosebită întâlnirii cu conducerea „Ford” interesată în realizarea unei investiţii în România, ca de altfel şi „General Motors”. Vă mulţumesc!

Domnule Preşedinte al Adunării Generale, Domnule Secretar General, Distinşi şefi de delegaţii, Excelenţele Voastre, Sunt onorat să reprezint România la cea mai mare reuniune a liderilor lumii. Am venit deoarece credem în Naţiunile Unite. Am venit aici deoarece credem că este posibil să reformăm, încă o dată, Organizaţia Naţiunilor Unite, pentru a răspunde mai bine nevoilor şi dorinţelor oamenilor. Împărtăşim viziunea Uniunii Europene pe acest subiect şi ne aliniem la declaraţia pe care o va prezenta domnul Prim Ministru Tony Blair în numele Preşedinţiei Uniunii Europene. Domnule Preşedinte, România este membră a Naţiunilor Unite de peste o jumătate de secol. În acest timp, atât Naţiunile Unite, cât şi România au cunoscut transformări profunde. Acum, ca urmare a alegerii pe care am făcut-o, suntem parte a unei alianţe, NATO, şi urmează să aderăm la Uniunea Europeană. De acum înainte, pentru noi este foarte important să reuşim să extindem acest model în alte state care nu au beneficiat de asemenea circumstanţe propice, să le împărtăşim din experienţa noastră. În ceea ce priveşte dezvoltarea, vom acţiona în concordanţă cu politica UE, de pe poziţia unei ţări ce are proiecte dezvoltate pe toată planeta. În anii ce vor urma, Organizaţia Naţiunilor Unite trebuie să se aştepte la mai multe lucruri pozitive din partea acestei noi Românii, care va încerca să integreze în toate acţiunile sale expertiza unică dobândită de est europeni în perioada de tranziţie. O dată cu integrarea în Uniunea Europeană, România va fi recunoscută de către ONU drept un donator emergent. Noii furnizori de asistenţă au nevoie de o perioadă de pregătire. România nu face excepţie. În acest moment, lucrăm cu Programul Naţiunilor Unite pentru Dezvoltare pentru a ne îmbunătăţi capacitatea de a folosi fondurile structurale ale UE. România este pregătită să vină în întâmpinarea programului UE privind obiectivele propuse de ODA (Asistenţa Oficială pentru Dezvoltare), într-un ritm care să fie sustenabil şi care să ne permită totodată să ne îndeplinim angajamentele luate. Urmare a angajamentelor pe care ni le-am asumat la Summit-ul Mileniului, în strânsă cooperare cu agenţiile ONU din România, am lansat, în anul 2004, Raportul privind Obiectivele de Dezvoltare ale Mileniului (MDG). România este hotărâtă să îndeplinească obiectivele propuse pe măsură ce avansează pe calea integrării în UE. Domnule Preşedinte, Securitatea şi cooperarea regională sunt componentele principale ale oricărei analize asupra 
performanţelor şi rezultatelor ONU. În acest domeniu, România se raportează la experienţa de neegalat pe care a dobândit-o pe perioada în care a fost membru nepermanent în Consiliul de Securitate. Acum trei zile am comemorat victimele atacurilor teroriste din 11 septembrie din Statele Unite. Din nefericire, aproape toate continentele au avut propriile atacuri generate de teroare; de la Londra la Sharm-el-Sheikh, de la Moscova la Bali, nimeni nu a fost cruţat, nici măcar însăşi Organizaţia Naţiunilor Unite. De aceea, subliniem, încă o dată, că fără o „reţea de siguranţă” nu pot exista „paradisuri sigure”. Sunt mândru că, în calitate de preşedinte al Comitetului 1540 şi alături de cei 14 colegi din Consiliul de Securitate, România a fost vârful de lance al iniţiativelor menite să asigure conjugarea eforturilor, în cazul adeveririi unor scenarii apocaliptice, în care, de exemplu, arme de distrugere în masă sau tehnologie asemănătoare ajung în mânile teroriştilor. România se raliază poziţiei conform căreia protecţia împotriva amenintărilor la adresa securităţii nu trebuie limitată doar la luarea de măsuri la graniţa proprie; trebuie acţionat inclusiv în zonele de unde provin aceste ameninţări, care trebuie combătute prin acţiuni hotărâte şi investiţii substanţiale. Din aceste raţiuni, România s-a alăturat acţiunilor întreprinse de parteneri şi aliaţi de stabilizare şi reconstrucţie ale Irakului şi Afghanistanului. Participând cu peste 2000 de oameni în cadrul forţelor de menţinere 
a păcii aflaţi în misiune în întreaga lume, contribuţia României este o amplificare şi o investiţie semnificativă într-o serie de operaţii mandatate şi autorizate de ONU şi, prin urmare, avem o mare parte de responsabilitate pentru reuşita lor. În ambele state, alegerile vin la finalul unei perioade care a necesitat implicarea activă şi eforturi substanţiale, în principal din partea populaţiei acestor state, dar şi din partea comunităţii internaţionale. România are partea sa de responsabilitate în acest proces. Toate eforturile depuse până acum pentru stabilizarea şi consolidarea libertăţii obţinute în Irak în perioada post-Saddam trebuie să fie privite din perspectiva mai largă a dezvoltărilor ce au loc în Orientul Mijlociu. Cosiderăm că noua Constituţie irakiană este piatra fundamentală a noului stat. În calitate de preşedinte al Comitetului 1518 al Consiliului de Securitate, România a contribuit activ la identificarea şi îngheţarea fondurilor şi bunurilor deţinute de persoane fizice sau entităţi asociate fostului regim irakian. De o relevanţă specială pentru procesul de pace din Orientul Mijlociu este retragerea cu succes din Fâşia Gaza şi unele regiuni din nordul Cisiordaniei. Este un pas înainte către pace, cu condiţia ca ambele părţi să se angajeze pe calea asigurării unui statut paşnic şi viabil, în mod special, din punct de vedere economic, pentru teritoriile palestiniene. Israelienii şi palestinienii trebuie să profite de această oportunitate apărută şi să iniţieze un dialog de substanţă care să conducă la reluarea tratativelor de pace. Domnule Preşedinte, Apartenenţa noastră la zona Europei de Sud-Est şi la regiunea Mării Negre ne oferă dovada convingătoare asupra necesităţilor, dar şi oportunităţilor generate de noile abordări de securitate, centrate pe cooperare. Prin urmare, avem încredere că va fi posibil pentru Consiliul de Securitate să facă un nou pas înainte în confirmarea relevanţei constante şi a potenţialului încă neconcretizat al Capitolului VIII al Cartei, în momentul în care va aborda din nou tema cooperării global-regionale în cadrul proceselor de stabilizare, în contextul preşedinţiei României din luna octombrie. Obiectivul nostru fundamental ar trebui să-l constituie atingerea stadiului în care comunitatea internaţională va fi pregătită să facă faţă oricărei provocări de securitate,oriunde aceasta s-ar produce şi oricând, prin punerea în comun de o manieră mai eficientă a resurselor şi capacităţilor existente pentru constituirea reacţiei 
adecvate la actele de violenţă respinse de lumea civilizată. Dorim să materializăm această perspectivă în ceea ce priveşte agenda de soluţionare a conflictelor de pe continentul african. Avem nevoie de o astfel de abordare şi în privinţa instrumentelor şi politicilor de prevenire a conflictelor. Sub auspiciile ONU, am fost martorii asumării responsabilităţii la nivel regional asupra gestionării conflictelor şi crizelor regionale, în condiţiile existenţei unei susţineri concrete din partea unor organizaţii din exteriorul zonelor afectate, precum UE şi NATO. Există o legătură strânsă între securitate, dezvoltare şi respect pentru drepturile omului, pentru valorile democratice şi buna guvernare în orice acţiune pe care o întreprindem acum în vederea reformării Organizaţiei noastre. Această legătură este reflectată cu mai multă forţă în conceptul privind Comisia pentru Construirea Păcii; România susţine fără rezerve această iniţiativă. Domnule Preşedinte, După şase decenii de la crearea ONU, drepturile şi libertăţile elementare ale omului sunt încă încălcate. Chiar în zona de proximitate a României există regiuni separatiste în afara legii, cum ar fi Transnistria, în care oamenii nu sunt protejaţi de legi sau principii. Deseori, cei mai afectaţi sunt copiii, femeile şi persoanele aparţinând diferitelor minorităţi. ONU nu ar trebui să ezite pentru activarea mecanismelor la îndemână în vederea confruntării acestor ameninţări şi adoptarea măsurilor potrivite. Nutrim speranţa 
ca noul Consiliu pentru Drepturile Omului va aborda cu mai multă eficacitate şi credibilitate aceste nedreptăţi. În încheiere, Domnule Preşedinte, Romania crede că acest Summit reprezintă o mare investiţie politică de încredere şi speranţă pentru poporul nostru. România este gata să se îmbarce în această călătorie a tranziţiei către reformă. Vă mulţumesc!

Bine v-am găsit! Voi face o scurtă declaraţie legată de deplasarea în Statele Unite ale Americii. Obiectivul principal a fost prezenţa la Sesiunea Adunării Generale ONU şi la Şedinţa Consiliului de Securitate din care România face parte. Prima intervenţie am avut-o la Consiliul de Securitate unde am precizat poziţia noastră cu privire la terorism, subiectul major al Şedinţei Consiliului de Securitate şi priorităţile noastre pentru perioada când vom deţine preşedinţia Consiliului, preşedinţie care începe în luna octombrie. În intervenţia pe care am făcut-o am insistat pe ideea că terorismul nu este legat de o cultură sau de o religie, el este o adevărată ideologie, iar în definirea terorismului trebuie să plecăm de la această realitate. Este greu să aşezi într-o cultură sau religie acţiunea omului care îşi leagă dinamită pe el şi omoară alţi 10-15-20 de civili nevinovaţi. Din acest punct de vedere, faptul că nu s-a ajuns la această reuniune la o definiţie a terorismului este, din punctul nostru de vedere, o întârziere în găsirea formulelor de intervenţie împotriva cauzelor terorismului, plecând de la premisa că în momentul de faţă lumea luptă doar împotriva efectelor terorismului. Consider că soluţia noastră şi realitatea pe care noi am prezentat-o, terorismul ca o ideologie ce nu are nimic comun cu religii şi culturi, este baza de la care se poate pleca pentru definirea corectă a terorismului, pentru ca definiţia să nu fie cumva utilizată de către dictaturi în a se proteja. În lipsa unei abordări corecte există riscul ca orice dictatură din lume să considere o mişcare revoluţionară ca fiind act de terorism. Din acest motiv, noi apreciem că trebuie foarte multă grijă în definirea terorismului şi baza de la care trebuie plecat este realitatea terorismului, care este în fapt o ideologie. O ideologie care face oameni nevinovaţi dar îndoctrinaţi să se omoare o dată cu zeci de oameni nevinovaţi. În intervenţia din Consiliul de Securitate poziţia noastră a fost extrem de tranşantă legat de cooperarea dintre Organizaţia Naţiunilor Unite şi organizaţiile regionale. Este, aşa cum am arătat în intervenţie, o realitate faptul că Organizaţia Naţiunilor Unite nu reuşeşte întotdeauna să ia deciziile corecte cu privire la zone de conflict, zone sau ţări în care nu se respectă drepturile omului, iar punctul nostru de vedere a fost că ONU trebuie să ia în consideraţie, mult mai mult decât până acum, organizaţiile regionale care au şi cunoaşterea problemei din zonă au şi capacitate 
de intervenţie în timp util. Un alt punct din intervenţia noastră a fost legat de problema Kosovo. Probabil în mandatul nostru de preşedinţie a Consiliului de Securitate va trebui să se găsească o soluţie pentru Kosovo. Din acest punct de vedere, România a început discuţiile cu ţările interesate, şi veţi vedea din întâlnirile bilaterale acest lucru, ne propunem ca în mandatul nostru să reuşim finalizarea unei soluţii pentru Kosovo. A doua intervenţie am avut-o în plen şi ea a vizat respectarea drepturilor omului în zone de conflict, in zone cu conflicte îngheţate. În intervenţia din plen am exemplificat nerespectarea drepturilor omului şi menţinerea conflictelor îngheţate cu Transnistria, solicitând o soluţie, şi intervenţia fermă a Organizaţiei Naţiunilor Unite. Aş reveni făcând precizarea că în intervenţia din Consiliul de Securitate am apreciat, şi acesta este punctul de vedere al României, că responsabilitatea Consiliului de Securitate al Organizaţiei Naţiunilor Unite este uriaşă în prevenirea actelor de terorism şi în intervenţia în timp util pentru ca acest fenomen să fie stopat într-un timp relativ scurt. A fost a adresare extrem de precisă, severă şi fără menajamente la adresa Consiliului de Securitate din care noi facem parte. În această primă zi, când au avut loc cele două intervenţii în plenul Organizaţiei şi în Consiliul de Securitate, între cele două intervenţii am avut întâlniri bilaterale. Vi le-aş prezenta pe cele mai importante: o întâlnire cu Kofi Annan, 
legată chiar de tema necesităţii modernizării organizaţiei, o întâlnire, destul de lungă, cu preşedintele Adunării Generale ONU, în care am abordat problema necesităţii reformării ONU, şi de asemenea, evoluţiile din Balcani, subliniind necesitatea ca până la sfârşitul anului ONU să dea o soluţie pentru Kosovo, pentru ca această zonă să poată intra în normalitate. Am avut o întâlnire bilaterală cu preşedintele Ungariei. Subiectul a vizat relaţiile româno-ungare. In principal, s-a discutat despre şedinţa comună a guvernelor României şi Ungariei, care trebuie bine pregătită să abordeze subiecte de interes major pentru ambele ţări. O altă bilaterală a fost cu preşedinta Finlandei, la cererea noastră, de această dată. Cu preşedinta Finlandei am avut ca obiectiv discuţii cu privire la accelerarea procesului de ratificare a Tratatului de Aderare a României la UE. Având în vedere că intrarea noastră în UE se va produce pe preşedinţia Finlandei, am solicitat nu numai sprijin, dar şi o pregătire suficientă pentru ca România să nu fie analizată din punct de vedere politic, ci strict pe respectarea obligaţiilor pe care şi le-a asumat în negocierea Tratatului de Aderare. O altă întâlnire bilaterală importantă a fost cea cu primul ministru Erdogan, primul ministru al Turciei. Având în vedere că la vizita mea oficială în Turcia primul ministru se va afla în străinătate, am abordat cu dânsul temele pe care le voi aborda şi în discuţiile cu preşedintele Turciei. Au fost legate de investiţiile Turciei în România, de problematica Mării Negre, pe care nu o reiau pentru că ar fi o discuţie prea lungă, dar dumneavoastră o cunoaşteţi bine. Şi de asemenea pe sprijinul pe care România îl poate acorda cu experţi în procesul de negociere şi de aderare a Turciei la Uniunea Europeană, dacă acest lucru va fi decis la Bruxelles. O altă întâlnire bilaterală am avut-o cu primul ministru al Albaniei, întâlnire extrem de importantă în perspectiva misiunii pe care o avem în calitate de preşedinţi ai Consiliului de Securitate. Am avut discuţii cu preşedintele Serbiei-Muntenegru, cu Boris Tadjic, la Bucureşti, pe problema Kosovo, dar soluţionarea problemelor politice, ţine foarte mult şi de Albania, având în vedere că 80 % din populaţia care locuieşte în Kosovo este de origine albaneză. Nu vă voi prezenta punctul de vedere al primului ministru albanez, el se leagă de însumarea punctelor de vedere ale celor doi extrem de importanţi actori, Boris Tadjic şi primul ministru albanez, urmând să vedem 
cum găsim un compromis. De asemenea, am mai avut o discuţie legată de necesitatea unificării iniţiativelor legate de Marea Neagră, cu preşedintele Georgiei, cu domnul Saakashvili, cu primul ministru al Georgiei şi cu ministrul de externe al Ucrainei. Discuţia a fost simultană. Concluzia la care am ajuns este că trebuie să se reducă numărul iniţiativelor din zona Mării Negre şi ele trebuie focusate şi eventual analizate în baza propunerii de strategie la Marea Neagră pe care România a avansat-o ca soluţie de evoluţie şi consolidare a democraţiilor din spaţiul ex-sovietic. Am mai avut scurte întâlniri cu preşedintele Bush, cu Tony Blair, cu preşedintele Putin, cu preşedintele Portugaliei, cu premierul Berlusconi şi cu mulţi alţii, inclusiv cu regele Juan Carlos şi cu regina. După prima zi, care a avut în esenţă programul pe care vi l-am prezentat, a urmat ziua a doua la San Francisco. Obiectivul pe care l-am avut pentru San Francisco a fost o prezentare a oportunităţilor de investiţii în România pentru marile companii americane, pentru companiile din Statul California, în mod deosebit. Vă este probabil cunoscut faptul că din comerţul exterior al României cu SUA 75% se realizează cu firme din statul California. Din acest motiv a fost şi dorinţa mea de a face o prezentare a României şi pentru alte firme care au afaceri în România, nu numai pentru cele deja existente. A fost o întâlnire foarte bună în care cei care îşi desfăşoară activitatea în România au constatat şi au susţinut 
îmbunătăţirea consistentă a mediului de afaceri românesc, şi au subliniat efectul extraordinar de bun pentru investitorii străini al introducerii taxei unice. Vă pot da un exemplu: dacă „Solectron-ul” îşi punea problema reducerii capacităţilor de producţie în zona Timişoara înainte de introducerea taxei unice, în momentul de faţă decizia pe care mi-au comunicat-o este de extindere a activităţii, a investiţiei din Timişoara. Tot la San Francisco am avut întâlniri separate, dincolo de întâlnirea cu toată comunitatea de afaceri, cu „Smithfield Foods”, compania care a cumpărat fostul Comtim. Intenţia şi decizia de ultimă oră luată de Smithfields este să investească în România 850 de milioane USD, făcând din România în următorii 5 ani un exportator net de alimente. Intenţia este să lucreze pe acelaşi model cu care au avut succes în SUA - probabil ştiţi că este cel mai mare producător de produse alimentare din SUA - să creeze în România circa 200 de ferme de creştere a porcilor, pe care să le finanţeze, pentru începerea producţiei, pentru începerea creşterii animalelor. Dar fermele să fie private, administrate şi în proprietatea unor cetăţeni români, care se angajează ca după ce primesc finanţarea să îşi pună fermele pe picioare, să furnizeze carnea de porc pentru Smithfield. Este un mod de a face afaceri tipic american, un mod de a face afaceri care eu sper să aibă succes în România, pentru că ar pune în valoare şi potenţialul pe care noi îl avem din punct de vedere agricol şi, în acelaşi timp, ar crea oportunităţi de afaceri pentru foarte mulţi români. Întâlnirea cea mai delicată care nu a fost la cererea noastră ci la solicitarea firmei, a fost cu Bechtel şi ea viza contractul semnat şi a cărui execuţie a început încă de la alegerile locale cu lucrările din zona Clujului. Poziţia mea a fost foarte tranşantă şi public anunţată: prioritatea României este investiţia pe Coridorul IV pan-european. Din punctul de vedere al contractului semnat de Bechtel cu Administraţia Naţională a Drumurilor, punctul de vedere exprimat a fost următorul: contractul a fost semnat în condiţii ilegale, iar condiţiile de semnare nu respectă nici standardele europene, nici legislaţia României. Contractul are arbitraj la Paris. Foarte interesant! Pe banii tăi să fii de acord să se facă arbitrajul unor eventuale nerespectări de contract la Paris, iar punctul de vedere exprimat cu privire la soarta acestui contract în execuţie, a fost următorul: trebuie renegociate condiţiile tehnico-economice, 
care nici măcar nu au fost aprobate de guvern. De guvernul care a impus semnarea contractelor. Trebuie renegociate preţurile, condiţiile, finanţarea, dar această afirmaţie este strict sub rezerva voinţei Guvernului României, preşedintele neputând să angajeze contracte. Deci din acest punct de vedere nu am cum să susţin continuarea contractului în condiţiile în care el a fost semnat, lucru despre care am informat şi compania Bechtel, direct pe preşedintele american al companiei Bechtel. Am lăsat, însă, posibilitatea ca în negocieri cu guvernul acest contract - care nu este o prioritate, dar care este început şi semnat şi care mai are şi arbitraj la Paris şi nu în România - să fie continuat cu resurse, în limita posibilităţilor actuale ale bugetului României, plecând de la premisa că tara noastra nu se poate angaja la construcţia simultană a 2 autostrăzi: pe Coridorul IV Nădlac - Deva – Sibiu; Piteşti - Bucureşti , pe de o parte, şi în acelaşi timp să susţină şi un contract de mare anvergură, în condiţii de finanţare privată, pe o altă relaţie. Repet, nu am închis contractul, pentru că nu preşedintele poate să îl închidă; nu am deschis contractul, pentru că nu preşedintele poate să îl deschidă. Dar obiectivul meu în discuţiile făcute la cererea companiei Bechtel a fost să îl informez pe preşedintele companiei că avem alte priorităţi. O vizită extrem de plăcută pentru mine a fost vizita la compania Oracle, cel mai mare furnizor de soft-uri de administraţie, soft-uri industriale. 
Dacă vă uitaţi pe lista celor mai mari firme din lume veţi vedea că prima este Microsoft, care se adresează calculatorului şi programelor individuale, şi a doua este Oracle care se adresează soft-urilor industriale şi de administraţie. Planurile companiei Oracle în România sunt extrem de favorabile şi eu am făcut ceea ce trebuie să facă un preşedinte, am stimulat intenţia conducerii companiei Oracle de a continua să investească în România, în mod deosebit în materialul uman de care România dispune. În momentul de faţă firma Oracle a finanţat introducerea programului Oracle în 15 licee de informatică din România, iar rezultatele sunt excepţionale, din punct de vedere al firmei, dar şi din punctul de vedere al României. Intenţia pentru perioada imediat următoare, a companiei Oracle este să dezvolte aici un grup de cercetare de 400 de specialişti în informatică, pe care îi selectează exact din şcolile în care programul Oracle a fost introdus în programul-pilot cu cele 15 licee. Intenţia companiei este să mărească numărul de şcoli de învăţământ gimnazial şi învăţământ superior în care să fie substituite vechile programe de tip Turbo-Pascal de acum 25 de ani, care încă se mai predau în licee de informatică din România, cu programe moderne. Este clar însă că sunt şi alte alternative, chiar dacă Oracle deţine 90% din piaţa mondială a soft-urilor industriale şi administrative, este loc şi pentru alte firme şi nu va trebui să fim exclusivi în a ceda întreaga piaţa companiei Oracle. La San Francisco am avut o întâlnire extrem de plăcută cu diaspora românească, câteva sute de oameni au venit la întâlnire, şi pentru ei faptul că România este un aliat al SUA, că România avansează spre integrarea în UE este un motiv de mândrie şi este o motivaţie în plus să fie legaţi de ţară. M-a impresionat în mod deosebit bucuria lor pentru progresele pe care România le înregistrează. După ziua petrecută la San Francisco, a doua zi dimineaţă am plecat la Detroit, unde am aut o întâlnire cu comunitatea de afaceri, o vizită la compania Ford şi o întâlnire cu diaspora din zona Detroit. A fost o întâlnire foarte bună, atât cu comunitatea de afaceri, cât şi la Compania Ford. Mesajul meu la Compania Ford a fost că investiţia în România, pe care ar intenţiona eventual să o facă este bine-venită, necesară şi dorită în România, la fel cum orice altă ofertă de investiţii în România, în industria automobilului pentru uzinele de la Craiova, pentru Braşov, eventual Camioane, este bine-venită. Întâlnirea 
pe care am avut-o cu proprietarul concernului Ford a fost în această direcţie a stimulării prezenţei companiilor, la fel cum procedez şi cu General Motors şi cu Renault şi cu orice altă companie care ar dori să investească la Craiova, la Braşov sau la Aro Câmpulung. Foarte bună a fost de asemenea întâlnirea cu diaspora din Detroit. Cu această ocazie am făcut un apel public catre românii din Statele Unite să se strângă la un loc, să-şi formeze o structură care să-i reprezinte la niveului Statelor Unite, în dialogul cu autorităţile federale, pentru ca minoritatea românilor din SUA să poată fi bine susţinută, atât în relaţiile cu politicienii, cât şi în legătură cu administraţia locală. Probabil că am fost primul preşedinte care a cerut disporei să se organizeze şi vă asigur că de faţă cu cei doi miniştri unguri care au fost în delegaţie cu mine, domnul ministru Nagy şi domnul ministru Winckler, le-am dat exemplul minorităţii maghiare din România care a reuşit să fie foarte bine reprezentată şi ascultată de puterea politică de la Bucureşti pentru că a ştiut să se organizeze şi să-şi susţină interesele. În câteva cuvinte aş spune că a fost o vizită care a avut pe de o parte consistenţa ei politică deosebită, pe de altă parte mi-a prilejuit posibilitatea de a susţine România în discuţii cu mari companii americane, stimulând investiţiile în România. Din acest acest punct de vedere, obligaţia mea a fost să deschid uşile discuţiilor, urmează pasul următor pe care trebuie să îl 
facă Guvernul şi să materializeze acest tip de vizite. Iar deplasarea a fost rotunjită de întâlnirile cu diaspora, pe care eu cred că trebuie să o ajutăm să dobândească voce în primul rând în relaţiile cu autorităţile statului federal, pentru că avem, după estimările şefilor diverselor organizaţii româneşti circa 800 - 1 milion de români care trăiesc în Statele Unite. Asta este declaraţia care vizează deplasarea pe care am făcut-o în Statele Unite. A fost un program extrem de dens, dar, cred eu, util. Vă mulţumesc. A fost întrebarea unui om din diasporă, dacă se poate modifica Constituţia, pentru ca diaspora românească, de peste mări şi ţări, să fie reprezentată în Parlament. Răspunsul meu a fost că pentru o astfel de motivaţie nu putem intra în modificări de Constituţie, dar este posibil să avem o altă abordare legată de transformarea structurii Parlamentului, adică realizarea unui parlament unicamercal. Motivaţia modificării Constituţiei ar putea veni - îi explicam eu românului care a întrebat - numai dintr-o astfel de necesitate sau decizie şi nu doar pentru a introduce în Constituţie dreptul diasporei de a fi reprezentată în Parlament. Dacă această explicaţie făcută către românii din San Francisco a stârnit valuri la Bucureşti, mi se pare absolut deplasat. Dar, dacă trebuie o explicaţie pentru acest lucru, v-o pot da. Şi chiar cred în nevoia reformării Parlamentului României, pentru creşterea eficienţei lui. Momentul ar putea fi o dată cu alegerile din 2008, din următoarele motive: în primul rând, toate partidele vorbesc de reformarea clasei politice. Dar chiar Parlamentul este zona de nereformare, aşa cum l-am conceput acum 15 ani, când eram singuri pe lume şi încercam să găsim drumul democraţiei. Il menţinem şi acum, când am ajuns la capătul tranziţiei şi ne pregătim să intrăm în Uniunea Europeană. Şi aici încep problemele. O dată intraţi în Uniunea Europeană, România va trebui să ţină cont, conform angajamentelor, de Parlamentul European. Deci România ar avea un Parlament european, care ia decizii, după care mai trece deciziile pentru a deveni legi naţionale prin alte două camere la ea acasă. Cred că procesul de legiferarea ar deveni extrem de complicat şi trebuie să ne pregătim pentru momentul intrării în Uniunea Europeană, pentru a avea un sistem politic capabil să se mişte rapid şi în ritm cu celelalte ţări democratice din Uniunea Europeană. Este un prim motiv: 1 ianuarie 2007 va însemna că pentru România se mai creează un Parlament, cel al Uniunii 
Europene. Şi atunci noi mai menţinem încă două Camere aici. Ar fi o cavalcadă de abordări parlamentare pentru orice decizie, ceea ce mi se pare puţin cam mult, din punctul de vedere al eficienţei. A doua motivaţie este legată de realitatea guvernărilor noastre. Vorbim că vrem să fim un stat democratic, dar comportamentul Parlamentului din '92 şi până acum a trebuit să fie, nu prin voia lui, comportament de anexă a Guvernului. Greutatea cu care Parlamentul României a legiferat totdeauna a creat condiţii pentru toate guvernele să emită un număr impresionant de ordonanţe şi ordonanţe de urgenţă. Ceea ce a slăbit şi credibilitatea garantului democraţiei în România, Parlamentul României, şi a făcut ca guvernele să poată lucra mult prea mult fără Parlament pentru ca acest lucru să nu ne îngrijoreze, dacă privim la democraţia din România. Şi, în sfârşit, poate chiar nevoia de a cheltui mai puţin cu două Camere parlamentare, o nevoie absolută, dacă ne uităm la alte priorităţi pe care România le are. N-aş fi vrut să dau această explicaţie. Pur şi simplu eu am explicat cetăţeanului care m-a întrebat în ce condiţii se poate modifica Constituţia ca să avem şi noi reprezentare în Parlament şi am dat un exemplu, care ar putea fi o condiţie. Se pare că s-au enervat foarte mulţi în România şi pot să îi anunţ public că voi merge până la a declanşa un referendum, să vedem dacă poporul vrea două camere sau o singură Cameră. Şi să vedem dacă cumva îndrăznim să mai comentăm după votul electoratului, 
o Cameră sau două. Eu am convingerea că electoratul din România ar dori o singură Cameră, din foarte multe motive. La sfârşitul săptămânii viitoare voi invita partidele la consultări şi voi încerca să duc lucrurile către un referendum, în acord cu partidele. Dacă nu, o să-l facem... În ceea ce priveşte privatizarea Petrom, am avut o primă imagine a faptului că România, deşi extrage o cantitate de petrol care îi permite să-şi acopere nevoile interne, consum de benzină şi motorină, totuşi, prin concesionarea exploatării resursei de ţiţei, s-a creat această dependenţă de costul internaţional al barilului. O eventuală criză energetică sau o eventuală creştere explozivă a preţului ţiţeiului nu ar trebui să ne pună în situaţia de a fi în colţ, în condiţiile în care România dispune de resurse de ţiţei pentru a-şi acoperi nevoile interne. De aceea am făcut afirmaţia că am semne de întrebare asupra corectitudinii privatizării. Aşa cum am anunţat la plecare, contractul de privatizare mi-a fost predat de Ministerul Industriilor înainte de plecare. În zilele următoare consilierii de specialitate şi specialişti vor analiza acest contract şi nu exclud posibilitatea să îl fac public. Vă doresc o zi bună. La revedere!

Domnule senator Ion Iliescu, Domnilor miniştri, Prea Sfinţiile Voastre, Doamnelor şi domnilor, Sunt unul dintre aceia care nu pot da detaliile cu precizia cu care le dă domnul senator Ion Iliescu, direct implicat în evenimentul transformării României dintr-un stat comunist într-un stat care tinde către democraţie. Am mărturisit public că sunt unul dintre aceia care au văzut Revoluţia la televizor, la Constanţa, şi singurul lucru care poate rămâne în memoria unui om care a văzut România schimbată la televizor este acela de recunoştinţă, de respect pentru cei care au avut curajul să fie aici, în Piaţa Revoluţiei, să-si jertfească viaţa pentru libertatea noastră, a douazecisidoua de milioane de români. Ca om ce îi apreciază, nu pot decât să mă înclin în faţa lor, să salut apariţia unui monument care cinsteşte memoria celor 1058 de oameni care şi-au jertfit viaţa pentru libertatea noastră. Aş dori ca monumentul să se constituie într-un edificiu ridicat memoriei lor şi nu numai a celor care au pierit. Au fost mulţi alţi oameni care puteau să piară o dată cu cei ale căror nume sunt încrustate în plăcile de bronz din jurul monumentului. Au fost mult mai mulţi bucureşteni care au avut curajul să înfrunte puterea unui regim pe care o naţiune întreagă îl suporta tot mai greu sau care, pentru foarte mulţi dintre români, devenise insuportabil. Permiteţi-mi să mă înclin în faţa lor, în faţa acelora care ne-au dăruit libertatea. Vă mulţumesc mult! 


Domnule Preşedinte Mesic, Domnilor Preşedinţi, Doamnelor şi domnilor, Sunt onorat să particip la această nouă ediţie a Summit-ului statelor central-europene, fiind convins că dialogul nostru ne va ajuta să atingem o înţelegere comună asupra provocărilor care se pun la scară regională, a caracterului lor de urgenţă şi, mai presus de toate, a conduitei noastre comune. Înainte de a aborda tema propusă de gazdele noastre, a modului în care percepem continuarea şi finalizarea procesului de extindere europeană, doresc să adresez felicitări preşedintelui Mesic, primului ministru Sanader şi poporului croat pentru decizia de începere a negocierilor de aderare a Croaţiei la Uniunea Europeană. Este un moment istoric pentru Croaţia şi pentru întreaga regiune a Balcanilor de Vest, care, alături de declanşarea negocierilor cu Turcia, constituie expresia imperativului că extinderea UE trebuie continuată. Dorim succes Croaţiei în procesul de negocieri şi o asigurăm că îi vom fi alături cu experienţa şi expertiza pe care le-am acumulat noi înşine în cadrul pregătirii pentru aderare. Domnilor Preşedinţi, Începerea negocierilor de aderare cu Croaţia este simbolică pentru aspiraţiile europene ale celorlalte state din Balcanii de Vest şi în acelaşi timp un stimulent pentru guvernele respective să se mobilizeze pentru avansarea în reformele politice, economic şi sociale pe care le traversează. Exemplu pozitiv al Croaţiei trebuie să acţioneze ca o încurajare şi să „contamineze” în intensitate şi substanţă eforturile angajate în Albania, Bosnia şi Herţegovina, Macedonia, Serbia şi Muntenegru. Toate aceste patru state au făcut ele însele paşi importanţi către apropierea de Uniunea Europeană. Doresc în acest sens să salut deschiderea de către Serbia şi Muntenegru a negocierilor pentru Acordul de Stabilizare şi Asociere, precum şi progresele înregistrate în general de ţările din Balcanii Occidentali pe calea adoptării standardelor europene. În ciuda rezultatelor pozitive, climatul la scara întregii regiuni a Balcanilor de Vest rămâne unul grevat de vulnerabilităţi semnificative, care ar trebui să preocupe într-o mai mare măsură liderii statelor membre UE şi să suscite un angajament mai pregant al acestora în soluţionarea problemelor care sunt generate în regiune sau o tranzitează către vestul Europei. Cunoaştem cu toţii că în ultimii 15 ani transformările geopolitice din Balcanii de Vest au influenţat, chiar dacă cel mai adesea involuntar, apariţia şi diversificarea unor fenomene care 
ameninţă nu numai stabilitatea imediată, în zona respectivă şi vecinătate, dar şi pe cea a Uniunii Europene. Am fost martorii diversificării şi extinderii ameninţărilor precum crima organizată, traficul de fiinţe umane, corupţia, terorismul. Am asistat, de asemenea, la naşterea unei situaţii de criză în provincia Kosovo, care cu mare dificultate a fost încadrată pe făgaşul soluţionării, reclamând mobilizarea de resurse la scară internaţională şi plasarea pe agenda de priorităţi a ONU. Chestiunea Kosovo s-a amplificat rapid în condiţiile unei reacţii lente din partea comunităţii internaţionale. Numai în momentul în care evaluările din diverse cancelarii au devenit semnale de alarmă, gradul de conştientizare a pericolelor la scară regională şi europeană a atins cota necesară unei reacţii semnificative. Situaţia din Kosovo a progresat simţitor şi are o perspectivă de soluţionare, chiar dacă sunt încă în discuţie modalităţile practice de structurare a soluţiei finale. Trebuie să valorificăm învăţămintele trase din modul în care a fost gestionată criza kosovară şi să învăţăm să aplicăm principiile de avertizare timpurie. Trebuie să acţionăm din timp şi cu mijloace adecvate. Mijlocul suprem, de nivel politic, pe care România îl promovează este extinderea ariei de cuprindere a Uniunii Europene la întreaga suprafaţă a spaţiului Balcanilor de Vest. Credem cu tărie că oferirea unei perspective de aderare a UE pentru cele cinci state din această regiune va stimula în plan intern acele 
transformări structurale şi de mentalitate care nu au alternativă în ce priveşte asigurarea climatului de stabilitate şi securitate de care avem cu toţii nevoie, state membre UE sau aspirante, pentru o dezvoltare în siguranţă la nivelul întregului continent. Perspectiva europeană a Balcanilor de Vest trebuie să devină vectorul unei schimbări istorice a destinului tuturor statele din zonă, cu implicaţii de o anvergură fără precedent pentru proiectul european şi euro-atlantic. Trebuie să transformăm Balcanii de Vest din motivul de preocupare în certitudinea stabilităţii. Regiunea Balcanilor de Vest nu este numai un generator sau o curea de transmisie pentru fenomene negative. Este şi un important rezervor de oportunităţi economice. Susţinem în continuare necesitatea întăririi cooperării noastre pentru crearea unei Pieţe regionale a Energiei Electrice în Europa de Sud-Est şi încheierea în acest fel a procesului Atena, precum şi pentru dezvoltarea infrastructurii în regiune pentru asigurarea conectării la reţelele pan-europene şi trans-europene de transport. Consideraţiile de mai sus nu sunt o caracteristică a Balcanilor de Vest, iar logica de abordare la care am făcut referire ar trebui să prevaleze şi în cazul de care voi vorbi în continuare. La graniţa de est a României şi în curând a UE se deschide o zonă cu riscuri de instabilitate majore. Regiunea extinsă a Mării Negre posedă resurse energetice vitale pentru dezvoltarea UE, fiind preconizat ca pe termen mediu necesarul de hidrocarburi asigurat din această regiune să crească la 50%. De asemenea, este locul de desfăşurare a unui trafic intens cu caracter ilicit, de fiinţe umane, droguri şi armament, care proliferează sau este cultivat pe fondul inexistenţei voinţei politice sau a pârghiilor de acţiune potrivite la nivel de stat. Atmosfera de instabilitate este complicată suplimentar de existenţa conflictelor îngheţate, care se pot activa oricând şi pune comunitatea internaţională în faţa repetării experienţei Kosovo. Oare dorim ca acest scenariu să devină realitate? Răspunsul este evident nu. De aceea, trebuie să imaginăm acţiuni colective care să reflecte în mai mare măsură principiul abordării preventive şi să ne asumăm responsabilităţi mai mari, ţările direct interesate şi cele care pot oferi sprijin, precum şi organizaţiile cheie ale structurii euro-atlantice, UE şi NATO. De aceea, România şi-a propus să contribuie substanţial la succesul politicilor de vecinătate şi la ancorarea europeană a Republicii 
Moldova, Ucrainei şi Georgiei şi să acţioneze în cadrul Organizaţiei Cooperării Economice a Mării Negre, a cărei preşedinţie o va prelua în luna noiembrie, pentru includerea pe agenda organizaţiei a chestiunilor acute care frământă regiunea extinsă a Mării Negre. O prioritate a României o va reprezenta noua platformă de cooperare UE-OCEMN, care se află în prezent în curs de elaborare. România cunoaşte din proprie experienţă cât este de importantă asistenţa UE pe calea reformelor politice, economice şi sociale. Este importantă pentru avansarea proceselor şi înregistrarea de progrese, dar, mai presus de toate, este importantă pentru modelarea atitudinilor leadership-ului politic în spirit european. Este absolut imperativ să gândim binele ţărilor noastre în termeni europeni, pentru că gândind binele nostru nu mai putem face abstracţie de binele general, european. De aceea, România s-a angajat politic în susţinerea apropierii statelor din Balcanii de Vest de Uniunea Europeană şi s-a implicat, adeseori luând iniţiativa, în proiecte vizând securitatea şi stabilitatea regională. Doresc să reamintesc numai proiectele vizând combaterea corupţiei şi a crimei organizate în Europa de Sud-Est şi ridicarea statutului Centrului SECI de la Bucureşti pe durata preşedinţiei române a SEECP în perioada aprilie 2004-mai 2005. O temă la care reflectăm este promovarea Centrului SECI şi ca pe un model de cooperare către regiunea Caucazului şi a Asiei Centrale, pentru întărirea cooperării regionale, 
în scopul combaterii traficului de persoane şi droguri, criminalităţii financiare, contrabandei cu arme şi pentru lichidarea surselor de finanţare a activităţilor teroriste. Domnule Preşedinte Mesic, Domnilor Preşedinţi, Sub aspectul proceselor de aderare la UE, România şi Bulgaria pot reprezenta studii interesante de caz. Ambele ţări au încheiat negocierile de aderare, au semnat în comun tratatul de aderare şi acţionează în cadrul instanţelor europene cu statutul de observator. Acest statut ne oferă posibilitatea de a interacţiona, chiar dacă pasiv pentru moment, cu mecanismul decizional al UE şi avem de gând să valorificăm la maximum această valenţă de dialog în beneficiul opţiunii europene a regiunii Balcanilor de Vest. Alături de hotărârea şi acţiunea fermă a unui guvern pentru reformă, de performanţa unei echipe, integrarea europeană contribuie decisiv la consolidarea în opinia publică a convingerii că dificultăţile asociate transformărilor profunde au loc pentru ca viaţa comunităţii să se schimbe în bine. România cunoaşte din interior aceste realităţi şi este dispusă să transmită experienţa pe care a dobândit-o tuturor statelor interesate reprezentate la această reuniune. Vă mulţumesc. 

Ziua Armatei României îmi oferă plăcuta ocazie de a vă transmite salutul meu călduros şi aprecierea deosebită faţă de dăruirea şi profesionalismul cu care, dumneavoastră - militarii de toate gradele şi specialiştii civili, bărbaţi şi femei, aflaţi în slujba ţării, sub drapelul tricolor - vă îndepliniţi sarcinile constituţionale de apărare a patriei, de garant al securităţii naţionale, a libertăţii poporului român. Prin tot ceea ce faceţi în unităţi şi comandamente, în poligoanele deinstrucţie şi în teatrele de operaţii, pe pamânt, în aer şi pe apă, în lupta împotriva terorismului, a stihiilor naturii ori pentru reconstrucţia paşnică a zonelor răvăşite de conflicte violente, sunteţi făuritorii imaginii de azi a Armatei Române. Ea este astăzi, o Armată nouă şi modernă, oştirea unei Românii democratice, sigure şi stabile, integrată în comunitatea europeană şi euro-atlantică, aptă să-şi onoreze responsabilităţile interne şi internaţionale asumate, să participe activ - împreună cu aliaţii şi partenerii - la promovarea şi apărarea valorilor în care credem, oriunde acestea sunt puse în pericol. Ziua de 25 Octombrie va rămâne mereu în amintirea poporului nostru prin importanţa sa istorică şi prin simbolurile pe care le poartă. Ea constituie un bun prilej pentru a rememora şi cinsti faptele de vitejie ale înaintaşilor, ale celor care - în urmă cu 61 de ani - au făcut suprema jertfă pe câmpurile de bătalie pentru eliberarea ultimei brazde de pământ de sub ocupaţie străină, ale tuturor celor care, prinşi în vâltoarea marii conflagraţii a Secolului XX, şi-au făcut cu cinste datoria faţă de patrie. Suntem, de aceea, datori ca, astăzi, în zi de sărbătoare,, să cinstim memoria eroilor neamului, să aducem un omagiu special veteranilor de război şi să exprimăm înalta noastră preţuire pentru activitatea militarilor în rezervă şi retragere care au servit cu credinţă şi onoare patria şi poporul român. Pentru toate acestea, putem spune, cu deplin temei, că ziua de azi este nu doar un prilej de bucurie pentru ostaşii români, ci şi o sărbătoare de suflet a tuturor românilor. România parcurge astăzi o etapă decisivă a existenţei sale, o etapă marcată de profunde transformări, de consolidare a democraţiei, de accelerare a progresului şi modernizării, de redefinire a profilului său european şi internaţional, de asumare matură a responsabilităţii pentru destinul său în procesul globalizării. Promovarea fermă a intereselor naţionale şi asigurarea condiţiilor pentru garantarea dreptului 
legitim la prosperitate şi securitate al poporului român, sunt cerinţe majore cărora autorităţile statului român trebuie să le raspundă, atât prin efort naţional cât şi prin cooperare activă cu aliaţii şi partenerii. În contextul acestor eforturi, Armatei Române îi revin responsabilităţi majore. Ea şi-a dobândit, deja, un bine-meritat loc în rândul armatelor caracterizate printr-o înaltă calitate profesionională şi morală, ale Alianţei Nord-Atlantice, ca participant activ la eforturile comunităţii democratice internaţionale pentru contracararea noilor riscuri şi ameninţări, ca mesager al păcii şi reconstrucţiei. În acest context, doresc să mulţumesc militarilor români care, astăzi, se află la datorie, departe de ţară şi de cei dragi. Le adresez calde felicitări şi le apreciez curajul şi profesionalismul în teatrele de operaţii, eforturile pe care le fac pentru a-i ajuta pe cei afectaţi de tragedia războiului, pentru a le reda speranţa într-un viitor mai bun. Constat, de asemenea, cu satisfacţie că, în plin proces de restructurare şi modernizare, Armata Română este preocupată pentru transformarea sa în concordanţă cu noile cerinţe ale securităţii naţionale, în condiţiile în care - cu un număr de militari an de an tot mai mic - se dovedeşte a fi tot mai eficientă, mai mobilă şi mai flexibilă, capabilă să participe la misiuni internaţionale complexe, alături de aliaţi de prestigiu, pentru combaterea noilor ameninţări la adresa păcii şi securităţii, în special a terorismului şi 
a proliferării armelor de distrugere în masă. În Bosnia-Herzegovina şi Kosovo, în Afganistan şi Irak, militarii români participă eficient şi responsabil la misiuni de promovare a stabilităţii şi păcii, a securităţii regionale şi internaţionale, la misiuni de reconstrucţie politică democratică, economică şi socială a acestor regiuni. Acţiunea fermă, eficientă şi responsabilă în cadrul acestor misiuni este, însă, benefică nu numai pentru comunităţile din astfel de zone ci constituie, totodată, o garanţie de securitate pentru poporul român, contribuţia militarilor la finalizarea eforturilor naţionale vizând deplina integrare europeană a României. Am avut, până acum, un an greu din punct de vedere al fenomenelor climatice şi de altă natură, care s-au constituit în provocări majore la adresa securităţii oamenilor şi colectivităţilor locale. Pentru protecţia populaţiei şi înlăturarea efectelor acestora, autorităţile statului român au făcut şi fac eforturi majore. În acest context, doresc să remarc faptul că, alături de celelalte forţe angajate în efortul comun, Armata Română a răspuns „prezent” şi şi-a făcut cu cinste datoria, contribuind la salvarea de vieţi omeneşti şi la diminuarea efectelor inundaţiilor care au afectat un mare număr de judeţe ale ţării. Pentru toate acestea şi pentru tot ceea ce faceţi zi de zi, doresc să vă adresez tuturor, calde felicitări şi urări de noi succese în nobila dumneavoastră misiune de apărători ai patriei. La mulţi ani!

Doamnelor şi domnilor, Mă alătur dumneavoastră în acest moment în care aniversăm 60 de ani de existenţă a Organizaţiei Naţiunilor Unite, for politic mondial în care România are o contribuţie activă de o jumătate de secol. Nu îmi propun astăzi să fac un inventar al contribuţiei aduse de România prestigioasei organizaţii mondiale în aceşti ani; las aceasta în sarcina diplomaţilor şi istoricilor noştri. Pot însă să afirm - la acest moment de bilanţ - că ţara noastră şi-a îndeplinit, cu constanţă, toate obligaţiile asumate de-a lungul acestor cinci decenii, fapt care ne conferă încrederea şi respectul cuvenit din partea statelor membre. Această afirmaţie este susţinută în mod direct şi de cele patru mandate de membru ales, din anul 1962 până în prezent, în cadrul Consiliului de Securitate ONU. Am participat, acum câteva săptămâni, la Summit-ul ONU de la New York. Am remarcat preocuparea evidentă a celor peste 170 de sefi de stat şi de guvern pentru identificarea soluţiilor celor mai bune pentru problemele majore cu care se confruntă comunitatea internaţională. Opinia publică este la fel de critică peste tot în lume. Ameninţările de tip nou îmbracă un caracter global tot mai evident, iar majoritatea aşteptărilor cetăţenilor se indreaptă către singura organizaţie cu vocaţie universală. De modul în care vor fi puse în practică deciziile de reformare a forului mondial, de eficienţa soluţiilor convenite, depinde credibilitatea sa şi implicit viitorul său rol în solutionarea problemelor lumii. Numai astfel, ONU poate re-dovedi capacitatea sa de a se adapta la realităţile complexe cu care ne confruntăm. Este nevoie mai mult decât oricând de viziune globală si de întelegere a problemelor reale ale tuturor comunităţilor etnice, culturale şi religioase. De aceea, România nu poate decât să se asocieze eforturilor ONU pentru adâncirea dialogului între civilizaţii, care va da cu siguranţă o mai mare consistenţă şi legitimitate principiilor şi valorilor democratice. Este tot mai evident că securitatea mondială nu mai poate fi tratată separat de reducerea decalajelor de dezvoltare, iar ambele sunt condiţionate de respectarea drepturilor omului. Această relaţionare va permite o abordare tot mai eficientă a fiecăruia dintre cele trei domenii vitale. Tot mai multe provocări la adresa stabilităţii şi securităţii apar la nivel regional şi global. Este adevarat că fiecare emisferă percepe înca diferit aceste provocări şi ameninţări. Şi de aceea şi priorităţile de abordare sunt oarecum 
deosebite. Dar suntem mai aproape decât oricând de o „soluţie integrată”, în care îndeplinirea Obiectivelor de Dezvoltare ale Mileniului vor putea conduce la sporirea climatului de securitate în lume şi la o mai bună respectare a drepturilor şi libertăţilor fundamentale. După mulţi ani în care România a primit asistenţă pentru dezvoltare, suntem tot mai aproape de momentul în care ţara noastră se va putea alatura grupului ţărilor donatoare de asistenţă, atât în cadrul ONU cât şi al Uniunii Europene. Continuăm să sperăm că problematicile dezarmării şi proliferării vor înregistra progresele mult aşteptate. Menţinerea subiectului în atenţie, cu implicarea tot mai mare a societăţii civile, ne va ajuta să înţelegem mai bine pericolul real la care suntem expusi cu toţii. Aceleaşi speranţe nutrim şi în cazul luptei împotriva terorismului unde unele premise favorabile de adoptare a unei Convenţii Cuprinzătoare şi a unei Strategii antiteroriste încep să se prefigureze în cursul actualei sesiuni a Adunării Generale. România este puternic angajată în proiectele ONU de asigurare a păcii. Ca membru ales al Consiliului de Securitate, precum şi contributor cu personal civil şi militar la operaţiunile de pace mandatate şi autorizate de ONU, Romania şi-a demonstrat capacitatea a se angaja efectiv în edificarea noii arhitecturi de securitate. Pentru a asigura un raspuns adecvat la provocările prezente şi viitoare la adresa păcii şi securităţii, România este un susţinător activ al necesităţii 
cooperării dintre ONU şi organizaţiile regionale. Această preocupare a fost reflectată şi în rezoluţia promovată de România în cadrul Consiliului de Securitate. Este prima rezoluţie pe acestă temă din istoria Consiliului şi reprezintă un succes nu numai pentru ţara noastră, ci pentru întreaga comunitate de organizaţii internaţionale cu vocaţie regională şi pentru ONU însuşi. Provocările de mâine ne invită la reflecţie şi cooperare, la angajament comun global şi regional, la reevaluarea strategiilor de securitate şi a „armelor diplomaţiei”, iar noi rămânem la convingerea că ONU trebuie să joace, în continuare, un rol esenţial în această ecuaţie. Vă mulţumesc.

Alteţa dumneavoastră, Majestate, Domnilor generali, ofiţeri, studenţi şi soldaţi, Doamnelor şi domnilor profesori, Doamnelor şi domnilor, Avem astăzi trei evenimente: primirea denumirii „Carol I” de către Universitatea Naţională de Apărare, dezvelirea efigiei regelui Carol I şi începerea anului universitar 2005 -2006, atât pentru cursanţii academiei, cât şi pentru cursanţii Colegiului de Apărare Naţională. Sunt evenimente care, pentru încă un an, îi marchează pe toţi cei implicaţi. Insa, dincolo de aceasta, acordarea numelui Regelui Carol I Academiei Naţionale Militare marchează nu numai recunoştinţă, dar şi importanţa actelor primului rege al românilor. La 8 august 1889, prin înalt decret regal, regele Carol I înfiinţa Şcoala Superioară de Război. La doar câteva luni, pe 5 noiembrie, Şcoala de Razboi îşi deschidea cursurile în prezenţa primului ministru, Gheorghe Manu, şi a şefului Marelui Stat Major. Era un moment de importanţă deosebită pentru modernizarea învăţământului militar din România. Misiunea modernizarii învăţământului militar şi-a asumat-o regele Carol I, rege care, în cei 48 de ani de domnie, a modernizat nu numai învăţământul militar, dar si instituţiile statului român, Parlament, Armată, învăţământ; un rege care a construit România modernă, care a trecut prin două războaie mondiale, care, astăzi, este în NATO si se pregăteşte să intre în Uniunea Europeană. Meritul regelui Carol I este de a fi început aceasta modernizăre, preluată de urmaşi şi continuată de oameni care s-au dăruit acestei ţări, istoriei ei şi, mai ales, viitorului acestei ţări. Astăzi, sunt mulţi studenţi care intră în sanctuarul ştiinţei miliare româneşti, care îşi încep cursurile şi vor deveni ofiţeri de înaltă pregătire profesională. Acestia vor trebui să conducă trupe, să le asigure securitatea si capacitatea de luptă atât în teritoriul naţional, cât şi pe teatre de operaţiuni din afara statului român. Avem astăzi ocazia să constatăm că ştiinţa militară românească este prezentă în cele mai înalte comandamente NATO, acolo unde ofiţerii români fac faţă la cel mai înalt nivel cerinţelor conducerii moderne a armatei. Am convingerea că această instituţie se va constitui în continuare într-un reper al educaţiei militare si al educaţiei morale şi va avea contribuţii deosebite la creşterea solidităţii şi capacităţii Armatei române de a-şi îndeplini misiunea. Ne aflăm în instituţia care rotunjeşte calităţile profesionale, morale, civice ale ofiţerilor români, institutie emblemă a 
învăţământului superior, nu numai a învăţământului militar şi - de ce nu - ne aflăm în instituţia care, prin pregătirea pe care o dă ofiţerilor, contribuie la creşterea nivelului de operativitate a trupelor româneşti şi nu numai. Aş încheia, în faţa unui mare număr de generali şi ofiţeri, spunând că aştept de la dumneavoastră nu numai manifestări profesionale, ci aştept ca în continuare să vă constituiţi în acel pilon de demnitate naţională de care România are nevoie. Vă mulţumesc! 

Bună dimineaţa! Este o onoare pentru Instituţia Prezidenţială să găzduiască întâlnirea din acest an a vorbitorilor si gânditorilor în limbă engleză. Nu există nici o dificultate în a aprecia că, astăzi, limba engleză câştigă tot mai mult teren, în mod deosebit la noua generaţie. Dacă suntem ceea ce suntem, o ţară francofonă prin cultură şi tradiţii, trebuie să recunoaştem că noua generaţie vine cu un adaos la valorile noastre şi acest lucru este generat de practicarea pe scară tot mai largă a limbii engleze ca limbă de comunicare. O limba pe care o vorbesc peste un miliard de oameni pe glob, care, prin uşurinţa cu care permite comunicarea, devine un liant între oameni, între state, între companiile care dezvoltă afaceri pe scară largă. Aş spune că, şi în România, limba engleză ocupa tot mai multe ore din programa de învăţământ, fie că vorbim de gimnaziu sau de instituţii de învăţământ superior. Este limba calculatorului, dacă vreţi să ne limităm la ceea ce se întâmplă astăzi si să nu mergem înapoi în cultura universală scrisă în limba engleză. Suntem onoraţi să fim gazda English Speaking Union în acest an. Mulţumesc domnului preşedinte Lord Watson pentru iniţiativa de a organiza întâlnirea din acest an la Bucureşti şi, mai ales, la Palatul Cotroceni, mulţumesc ministerului Educaţiei, care a susţinut această iniţiativă, şi mulţumesc Ambasadei Marii Britanii la Bucureşti pentru sprijinul pe care l-a acodat evenimentului de astăzi. Vă doresc succes şi vă asigur că administraţia din Bucureşti este conştientă de importanţa pe care o are limba engleză nu numai astăzi, dar în viitor. 

Doamnelor şi domnilor, Bilanţul activităţii Comitetului Naţional pentru Situaţii de Urgenţă şi a Inspectoratului General pentru Situaţii de Urgenţă îmi oferă ocazia să mă adresez dumneavoastră, la începutul unui an important pentru viitorul european al României, când avem obligaţia să consolidăm şi să extindem rezultatele bune obţinute în anul 2005, să răspundem şi mai bine nevoilor şi aşteptărilor oamenilor. Sistemul Naţional de Management al Situaţiilor de Urgenţă, alături de celelalte structuri de securitate naţională a parcurs un amplu proces de reformă, îndeplinindu-şi cu devotament şi profesionalism nobila sarcină de intervenţie pentru salvarea vieţii cetăţenilor, a avutului public şi privat. Intervenţiile la inundaţiile, viiturile şi alunecările de teren din anul trecut şi de la începutul acestui an, la prevenirea şi stingerea incendiilor, la salvarea de vieţi omeneşti din accidente şi alte situaţii de urgenţă, reprezintă o contribuţie importantă la apărarea comunităţilor, rezultatele obţinute confirmând utilitatea investiţiilor din acest domeniu şi eforturile organizaţionale şi umane depuse până în prezent, care au dus la salvarea a numeroase persoane şi importante bunuri materiale. În aceste condiţii, s-a produs integrarea şi rodajul Sistemului Naţional de Management al Situaţiilor de Urgenţă, în consens cu experienţa europeană, cu activitatea serviciilor profesioniste pentru situaţii de urgenţă. Apreciez efortul, eroismul cotidian - de cele mai multe ori anonim, al miilor de militari din serviciile de intervenţie pentru situaţii de urgenţă, care se bucură de preţuire din partea cetăţenilor. Oamenii aşteaptă, şi în continuare, din partea dumneavoastră, acceaşi determinare şi acelaşi comportament demn, care vă conferă un binemeritat prestigiu în societate. Pentru a vă face pe deplin datoria, este necesară o pregătire continuă, o creştere a calităţii muncii, a profesionalismului şi a capacităţii de acţiune la intervenţii în situaţii de urgenţă, o implicare activă, ataşament faţă de profesie şi misiune -argumente definitorii pentru eficientizarea activităţii dumneavoastră. Utilizarea potenţialului profesional şi intelectual existent, stimularea creativităţii în îndeplinirea misiunilor, coeziunea internă a instituţiei şi a formaţiunilor componente pot şi trebuie să contribuie la creşterea calităţii muncii depuse. Totodată, se impune ca pregătirea tinerilor în instituţiile de învăţământ să ducă la consolidarea profesionalismului cadrelor, să formeze oameni 
competenţi, corecţi şi responsabili care să manifeste dragoste faţă de ţară şi semeni, devotament faţă de profesie. Acest gen de atitudine civică vă onorează. Trebuie să continuaţi demersurile pentru a determina pe toţi cei implicaţi în acest gen de activităţi să asigure deplina legalitate a muncii în domeniu. Este important să vă sprijiniţi tot mai mult pe cetăţeni, pe colaborarea şi sprijinul celorlalte instituţii centrale sau locale, pe toţi factorii educaţionali şi mass-media. Protecţia comunităţilor trebuie să izvorască din mijlocul lor, iar aceasta este o regulă importantă în munca de prevenire pe care o desfăşuraţi. Profesionalizarea personalului de intervenţie, dezvoltarea sistemului staţiilor de urgenţă pentru asistenţă medicală şi descarcerare şi activitatea preventivă sunt obiective pe care trebuie să le aveţi cu prioritate în vedere. Acum, la începutul unui an hotărâtor pentru integrarea României în Uniunea Europeană, vă transmit dumneavoastră, întregului personal al instituţiei, urările mele de bine, împliniri profesionale şi multă sănătate, în condiţiile unui ritm susţinut de muncă în sprijinul locuitorilor României.

Mulţumesc foarte mult pentru această întrebare. Orice politician va încerca să vă convingă cu cuvinte că lucrurile merg bine într-o ţară aşa cum este România la ora actuală, dar eu nu voi intra în argumente şi nu voi folosi doar cuvinte; eu pur şi simplu vă voi ruga să verificati raportul comun al BERD şi al Băncii Mondiale din octombrie 2005. Acest raport analizează 26 de ţări dintre care o parte sunt membre ale UE, altele sunt ţări care aplică pentru a intra în UE. Acest raport menţionează clar că, în 2005, mediul de afaceri din România s-a îmbunătăţit semnificativ, iar nivelul corupţiei s-a micşorat foarte mult. Numărul, cifrele care sunt prezentate în acest raport BERD - Banca Mondială din octombrie 2005, aceste cifre arată o Românie care are, în domeniul economic, în domeniul afacerilor, mai puţină corupţie comparativ cu alte state din UE. Acesta este un document care eu cred că vă poate convinge că în România corupţia a fost micşorată, pe baza unor acţiuni întreprinse de actualul guvern. Raportul compară situaţia României în 2002, când aceleaşi instituţii au detectat un nivel ridicat de corupţie în mediul de afaceri din România, cu anul 2005, când raportul menţionează un progres foarte important al autorităţilor si al mediului de afaceri român. De asemenea, aş vrea să adaug, să vă garantez ca preşedinte al României, că împreună cu guvernul, împreună cu politicienii importanţi, noi chiar luptăm puternic împotriva corupţiei. În special după anul trecut, am reuşit să facem ca sistemul juridic să aibă independenţă faţă de politicieni şi de structurile statului în această luptă împotriva corupţiei şi în acel moment această luptă a devenit evidentă. Vă invit să vizitaţi România, căci numai atunci veţi fi foarte bine informaţi. Mulţumesc foarte mult. Ei bine, România într-adevăr sprijină o Europă unită şi noi vom fi confruntaţi cu efectele acestui proces de globalizare. Nici o ţară din Europa nu poate să facă faţă acestor efecte ale globalizării, dacă noi ne gândim ca UE să rămână o simpla piaţă. România va sprijini şi sprijină Tratatul constituţional şi de îndată ce va deveni membru al UE, aşa cum am decis împreună cu Comisia Europeană, în 2007, România va sprijini puternic ratificarea acestui Tratat constituţional. Noi considerăm că fără acest Tratat, fără Constituţie, Europa este condamnata sa ramana o simplă piaţă, iar noi toţi nu vom putea să avem o politică externă comună, nu putem să ne apărăm, nu putem să-i apărăm pe cetăţenii noştri de efectele globalizării. 
Un singur cuvânt aş vrea să adaug, şi anume că Europa unită, cu un Tratat constitutional, va putea să fie partea care conduce acest proces de globalizare. Dacă nu suntem uniţi de acest Tratat constituţional, vom fi undeva pe partea celor care doar primesc efectele globalizării şi nu care le poate influenţa. De aceea, România sprijină acest Tratat constituţional. Avem un program care a fost stabilit împreună cu specialiştii din Comisia Europeană şi cu asistenta Consiliului Europei, în ceea ce priveşte minoritatea rromă. Este un program pe care l-am început în 2001 şi vom ajunge să îndeplinim obiectivele acestui program în 2010. Avem încă cinci ani pentru implementarea acestui program, avem o legislaţie specială care este îndreptată special pentru această minoritate rromă şi pentru integrarea acestei populaţii în societatea românească. Numai pentru rromi, în toate categoriile de şcoli din Romania, alocăm locuri rezervate special pentru această minoritate şi, în acelaşi timp, organizăm pe lângă Oficiul Muncii cursuri speciale de instruire pentru populaţia rromă pentru ca aceasta să poată să se integreze în economia românească. Mai există şi o finanţare puternică a acestui program 2001-2010 dedicat populaţiei rrome. Nu spun că suntem la momentul în care am rezolvat această problemă, dar avem un comitet care controlează această discriminare împotriva populaţiei rrome. Iar politicienii, jurnaliştii, toţi cetăţenii care îi învinuiesc pe rromi numai pentru că sunt populaţie 
rromă sunt imediat găsiţi şi expuşi public. Avem un set de reguli si acţiuni care, suntem convinşi, va face ca în 2010 problema populaţiei rrome să nu mai fie o problemă în România. Mulţumesc. Instalarea unor baze americane pe teritoriul românesc este în total acord cu legislaţia internaţională, pe care şi România, şi Rusia, şi statele UE, şi SUA au semnat-o, adică sunt membre ale acestei Convenţii. Vă pot garanta în plus că instalarea acestor forţe americane pe teritoriul românesc nu este direcţionată împotriva unei anumite ţări. Pur şi simplu, noi vrem să protejăm progresele democratice. Ca preşedinte al României, eu urmăresc securitatea ţării mele. Poate că nu este momentul potrivit ca să discutăm, dar eu însumi, în februarie 2005, i-am informat pe şefii politici ai Federaţiei Ruse asupra acestei probleme. Acesta este răspunsul. Noi respectăm toate obligaţiile noastre internaţionale, aducând aceste facilităţi militare americane în România şi pe coasta Mării Negre. După cum am înţeles, dvs. reprezentaţi Federaţia Rusă. 30 de ani aţi stat în România şi nu v-am întrebat niciodată de ce aţi stat. Mulţumesc foarte mult. În ceea ce priveşte minorităţile din România, nu vă voi da multe argumente, vă voi da însă nişte exemple. În România, minorităţile se pot adresa în limba lor maternă în Justiţie, au şcoli în limbile lor materne. Toate cele 19 minorităţi din România sunt reprezentate în Parlament. În România, avem trei miniştri plini, care sunt membri ai guvernului din partea minorităţilor. În zonele unde minorităţile reprezintă 20% din locuitori, administraţia locală este obligată să emită documente şi în limba minorităţilor. Toate deciziile sunt prezentate atât în română, cât şi în limba minorităţii din acea zonă. Cred că România are unul dintre cele mai moderne sisteme de legi care protejează minorităţile. În acelaşi timp, avem o problemă. Este vorba de o dezbatere la nivelul clasei politice în ceea ce priveşte autonomia culturală. Încercăm foarte serios sa găsim exemple într-o lege, din altă ţară care este membră a UE, de cum a fost rezolvată în aceasta ţară autonomia culturală şi cum a fost ea garantată în condiţiile în care ei, de fapt, sunt liberi să folosească limba lor maternă, maghiara sau ucraineana sau orice altă limbă, chiar şi în sistemul juridic. Judecătorul este obligat să asigure minorităţilor o traducere, din acea limbă minoritară în limba oficială română. Nu găsim un model de o astfel de legislaţie în alte ţări. Vă rog chiar, dacă aveţi un asemenea 
model, aş vrea foarte mult să-l iau cu mine şi să găsesc soluţii, pe care să le aplicăm, soluţii care sunt aplicate în alte ţări din UE. Nu vă pot răspunde în franceză. Ce înseamnă franceza pentru România? Toţi românii vorbesc franceză, francezii ştiu acest lucru, iar ca să vă dau un exemplu, în acest an, Congresul mondial al Francofoniei va fi organizat în România. 63 de ţări francofone vor participa la acest congres de la Bucureşti. Franceza este o parte a culturii noastre, căci cultura franceză insăşi este o parte a culturii române. Franţa a contribuit la cultura noastră şi, după cum ştiţi sculptorul Brâncuşi a trăit în Paris şi ştim că există foarte mulţi români care au creat şi în Franţa. Nu stiu dacă sunteţi foarte satisfăcut cu răspunsul. Îmi pare rău ca eu nu vorbesc franceză şi asta pentru ca eu am fost căpitan în marina comercială şi enlgeza e limba în care poţi să te salvezi. Pot să vă dau, de asemenea, exemple. Dacă vă uitaţi în ziarele din România, de astăzi, de exemplu, sunt criticat direct pe prima pagină, ceea ce înseamnă că într-un fel ei pot să facă ce vor, au o libertate la nivelul presei din România. Într-adevăr, dacă analizăm subiectul în mod serios, considerăm această libertate de exprimare ca o parte esenţială a democraţiei. A fost o perioadă în care media a fost sub control prin faptul că era oferită publicitate din partea guvernului. Am o serie de date relevante care arată acest lucru şi în acelaşi timp pot să vă spun că de îndată ce acest guvern, 
în decembrie 2004, a venit la putere, acest guvern nu a plasat nici un fel de publicitate în media pe baza unor afinităţi cu o anumită televiziune sau cu alta, sau cu un anumit ziar cu altul. Obiectivul nostru este ca media să fie liberă şi noi vrem ca orice român şi orice jurnalist să aibă libertate de exprimare. Noi nu facem nici un fel de acţiune împotriva jurnaliştilor de când guvernul acesta este la putere. Aceşti jurnalişti pot să spună tot ce vor, să spună ce cred şi noi suntem liberi să dăm explicaţii atunci când nu au dreptate. Aceasta este o filosofie simplă pe care o aplicăm şi în plus extindem conceptul libertăţii de expresie în România. Aş vrea să vă invit să vedeţi cât de liberi suntem noi. Câteodată, această libertate de expresie creează o serie de imagini, dar noi acceptăm costurile acestor excese ale libertăţii de expresie care este, evident, preferabilă, decât să încercăm să controlăm libertatea de expresie în orice domeniu al societăţii din România. După cum vedeţi, declarăm în mod public că sprijinim Republica Moldova pentru ca această ţară să se integreze, mai devreme sau mai târziu, în UE. Noi vedem acest proces ca singura soluţie posibilă pentru a reunifica naţiunea română în cadrul Uniunii Europene. Noi, toţi românii, am fost foarte mândri că Germania a reuşit să fie reunificată şi acum avem o şansă oferită de Uniunea Europeană şi de instituţiile europene de a fi împreună, în cadrul Uniunii Europene, şi să reunificăm naţiunea română. Aceasta este o dorinţă puternică a tuturor românilor şi noi nu ezităm să sprijinim Republica Moldova în dorinţa ei de aderare la orice instituţie europeană. După cum aţi văzut din intervenţia mea, noi sugeram, ca o soluţie pentru Republica Moldova, ca aceasta ţară să primească o foaie de parcurs ca şi celelalte ţări din Balcani. Este o ţară mica, cu doar 4 milione de locuitori, cu o suprafaţă mică, între graniţele UE şi NATO, pe de o parte, şi Ucraina, pe de altă parte. E adevărat că pentru Ucraina acest proces va fi poate mai dificil, însă Moldovei trebuie să i se ofere aceleaşi oportunităţi de integrare ca şi Ucrainei. De aceea, eu cred că aceasta este o obligaţie în faţa românilor, a naţiunii române, a istoriei noastre, să încercăm să-i reunificăm pe români în cadrul UE. Nimeni nu ne-a întrebat când a fost semnat Pactul Ribbentrop - Molotov. 

Domnule Preşedinte, Onorată Adunare, Doamnelor şi domnilor, Îmi face o deosebită plăcere să mă aflu astăzi în faţa dumneavoastră şi doresc să-i mulţumesc domnului Preşedinte RenĂŠ van der Linden pentru ocazia oferită. Am avut onoarea, în mai 2005, să particip la Summit-ul de la Varşovia al Consiliului Europei. Acum, ca şi atunci, permiteţi-mi să exprim aprecierea personală pentru activitatea remarcabilă a Organizaţiei şi serviciul în slujba democraţiei, drepturilor omului şi statului de drept. Consiliul Europei este una dintre Organizaţiile continentale cele mai receptive şi mai deschise, integrând ţări care recunosc şi înţeleg să apere valori esenţiale precum libertatea, democraţia, statul de drept, respectul pentru drepturile omului şi libertăţile fundamentale. Unificarea continentului nostru depinde de această realitate. Amintesc cuvintele dumneavoastră, domnule Preşedinte van der Linden, la Summit-ul de la Varşovia din mai 2005: “Nu vom găsi alt instrument mai bun sau mai eficient decât Consiliul Europei pentru a întări unitatea bazată pe valori comune a Europei“. Doamnelor şi domnilor parlamentari, Consiliul Europei este prima organizaţie internaţională în care România post-revoluţionară a fost primită ca membru, în anul 1993. Această onorată Adunare a fost martoră în ultimii doisprezece ani la progresele şi la efectele incontestabile ale construcţiei democratice în România. Prin urmare, de această Organizaţie ne leagă nu numai un profund ataşament, ci şi un sentiment al datoriei. În această perioadă, România şi Consiliul Europei au evoluat şi au crescut împreună, aducându-şi fiecare contribuţia la construcţia Europei, bazată în mod fundamental pe valori şi obiective comune, pe respectul pentru diversitate şi solidaritate, pentru oportunităţi egale pentru naţiuni şi cetăţeni. Ataşamentul faţă de valorile europene - democraţia, drepturile omului, statul de drept -constituie astăzi fundamentul acţiunii politice a României. Personal, mi-am luat acest angajament acum un an, când am preluat mandatul de Preşedinte al României. Considerăm că avem, de asemenea, datoria morală de a transforma această lungă istorie a cooperării între România şi Consiliul Europei într-un exemplu de lecţie învăţată care poate fi transferată către noii sau viitorii noştrii parteneri. Doamnelor şi domnilor parlamentari, De la începutul anilor 90, Consiliul Europei a fost un partener esenţial al României în lansarea şi realizarea reformelor democratice. În timpul celor doisprezece ani 
de prezenţă a României în Organizaţie, activitatea actorilor politici instituţionali -guvernul, parlamentul, autorităţile locale şi societatea civilă -a fost animată de logica democratică proprie Consiliului Europei. Întregul nostru efort de reformă -în justiţie, afaceri interne sau democraţie locală - este indisolubil legat de asimilarea standardelor promovate de Consiliului Europei. Adevărata lecţie învăţată a fost nu doar însuşirea normelor, ci crearea reflexelor democratice după care funcţionează azi societatea românească. Recunoscând rolul fundamental al Organizaţiei de la Strasbourg, România a devenit parte la 85 convenţii ale Consiliului Europei şi a semnat alte 21. Instrumentele juridice adoptate de-a lungul anilor sub egida Consiliului Europei ne-au ajutat, pe de-o parte, să consolidăm în plan intern principiile şi normele Consiliului Europei, iar pe de alta, să pregătim procesul de aderare la Uniunea Europeană. România se încadrează acum într-o altă logică a construcţiei democratice. Modelul românesc de protecţie a minorităţilor naţionale este recunoscut pe plan european. Conform articolului 62 din Constituţia României, organizaţiile cetăţenilor aparţinând minorităţilor naţionale, care nu întrunesc în alegeri numărul de voturi pentru a fi reprezentate în Parlament, au dreptul la câte un loc de deputat. Astfel, în Parlamentul României vom găsi reprezentante 19 minorităţi naţionale, alături de minoritatea maghiară care are propriul partid politic, Uniunea Democrată 
a Maghiarilor din România (UDMR). Din păcate, acest tratament de tip european aplicat minorităţilor naţionale nu se regăseşte în state vecine României, cum ar fi Serbia, Ucraina sau Ungaria, în ciuda prezenţei unei minorităţi române importante din punct de vedere numeric. Doamnelor şi domnilor parlamentari, Mulţumim Consiliului Europei pentru sprijinul oferit în abordarea situaţiei şcolilor cu predare în limba română din Transnistria, dar, dorim să readucem în atenţie faptul că situaţia nu este rezolvată definitiv. Presiunile asupra profesorilor şi elevilor din aceste şcoli continuă. Apreciem că respectarea drepturilor şi libertăţilor fundamentale în această regiune separatistă necesită atenţia sporită a tuturor organismelor internaţionale relevante, si în mod special a Consiliului Europei. Situaţia copiilor instituţionalizaţi din România a încetat să mai reprezinte preocuparea instituţiilor europene. Cu asistenţa substanţială primită din partea Consiliului Europei, dar şi a altor parteneri importanţi pentru noi, am reuşit să ne asumăm pe deplin responsabilitatea pentru soarta acestor copii. Desfiinţând instituţiile rezidenţiale pentru copii abandonaţi supra-dimensionate, le-am redat acestora şansa de a creşte şi de a se dezvolta într-un mediu de tip familial. Drepturile omului şi protecţia minorităţilor naţionale, reforma administraţiei publice, democraţia locală, reforma justiţiei, coeziunea socială -cu o constantă atenţie acordată integrării romilor - sunt linii de acţiune în care împreună cu Consiliul Europei am investit consecvent, care au permis pregătirea ţării noastre pentru aderarea la Uniunea Europeană. Pot afirma, fără nici un fel de reţineri, că România este un caz în care şcoala de democraţie a Consiliului Europei a funcţionat cu succes. Doamnelor şi domnilor, Tot acest acquis democratic al Consiliului Europei şi-a demonstrat valoarea pentru România, întrucât am devenit parte a comunităţii euro-atlantice. Acest succes ne motivează în eforturile noastre de construcţie a stabilităţii regionale. Intoleranţa etnică, discriminarea şi excluderea socială marchează istoria recentă a conflictelor din Balcani şi Caucaz. Prin implicarea directă în gestionarea acestor realităţi ale continentului nostru, Consiliul Europei îşi reconfirmă profilul unic între actorii care participă la asigurarea stabilităţii regionale. Pe această premisă, afirm că Preşedinţia Comitetului de Miniştri este pentru România o oportunitate de a contribui la stabilitatea şi securitatea 
Europei şi la avansarea procesului său de unificare. Preşedinţia română a Comitetului de Miniştri are responsabilitatea de a operaţionaliza deciziile şi sarcinile adoptate cu prilejul Summit-ului de la Varşovia. Pentru acest demers, România contează pe sprijinul tuturor statelor membre, la nivel guvernamental, parlamentar, precum şi al societăţii civile. În ceea ce ne priveşte, vom continua să ne asociem cadrului de cooperare regional, în logica comună a consensului pentru stabilitatea democratică. Orientarea europeană a Republicii Moldova este o prioritate a României. Ne-am angajat să sprijinim eforturile Republicii Moldova de a acţiona conform standardelor democratice şi de a-şi aduce contribuţia proprie la consolidarea securităţii regionale. După cum ştiţi, Republica Moldova este confruntată cu o ameninţare directă la adresa integrităţii sale teritoriale - conflictul din Transnistria, care grevează asupra evoluţiei fireşti a statului moldovean. Pe lângă presiuni de natură politică sau economică pe care le exercită asupra regiunii, Transnistria, este o enclavă în care criminalitatea şi domnia bunului plac al unei oligarhii fac legea. O dovadă în plus asupra consecinţelor existenţei unei zone de non-drept este modul de raportare la decizia CEDO în cazul Ilaşcu. Pentru acest caz există o singură soluţie: libertatea şi întoarcerea acasă a cetăţenilor români Andrei Ivanţoc şi Tudor Petrov-Popa. În Republica Moldova am găsit disponibilitate, la cel mai înalt nivel, pentru cooperare 
în proiectul ambiţios de a transforma regiunea extinsă a Mării Negre într-un spaţiu în care reperele politice ale parteneriatului internaţional sunt democraţia şi valorile europene. In acest sens, ne-am angajat să sprijinim eforturile Republicii Moldova de a acţiona conform standardelor democratice şi de a-şi aduce contribuţia proprie la consolidarea securităţii regionale. În baza unor rezultate comensurabile, din punct de vedere al acumulărilor democratice, apreciem că Republicii Moldova trebuie să primeasca, de Uniunea Europeană, o foaie de parcurs similară celei pentru Balcanii de Vest. Am exprimat în diverse ocazii interesul României pentru asigurarea unei zone de securitate în bazinului Mării Negre şi pentru democratizarea regiunii. Este un obiectiv cuprins şi în mandatul României la Preşedinţia Comitetului de Miniştri al Consiliului Europei. Consacrarea zonei Mării Negre ca spaţiu de cooperare reală, în cadrul unui proces multilateral susţinut de partenerii europeni, poate consolida funcţionarea principiilor şi valorilor democratice în statele din zonă. În regiunea extinsă a Mării Negre principalul factor de stabilitate îl constituie continuarea reformelor interne, accelerate de o perspectiva europeană certă. În acest demers, provocarea cea mai importantă pentru noi, rămâne existenţa în această zonă a Europei a unor conflicte îngheţate, zone aflate în afara regulilor internaţionale de drept, unde, printr-un proces pe care îl recunoaştem complicat şi de durată, trebuie create condiţiile transformării democratice. România este deosebit de interesată de demararea proiectului Congresului Puterilor Locale şi Regionale din Europa (CPLRE) privind crearea unei Euroregiuni a Mării Negre. Pe perioada Preşedinţiei române la Comitetul Miniştrilor, România va găzdui reuniunea de lansare a acestei iniţiative, în luna martie a anului 2006. Evenimentul va reuni oficiali reprezentând guvernele, autorităţile locale şi regionale din statele vizate, precum şi reprezentanţi ai societăţii civile, ai organizaţiilor regionale şi internaţionale interesate, în scopul realizării unui dialog deschis asupra modalităţilor de cooperare în cadrul viitoarei euro-regiuni a Mării Negre. Conferinţa va adopta o Declaraţie politică care va exprima un angajament concret şi permanent de consolidare a proceselor democratice din zonă şi de consolidare a bunei guvernări. Lansarea proiectului Euro-regiunii Mării Negre este subscrisă promovării democraţiei la nivel local şi, deci al consolidării 
fundamentului pe care se susţine întreg edificiul democratic regional. Extinderea comunităţii democratice spre Balcanii Occidentali, prin susţinerea eforturilor de integrare euro-atlantică ale statelor din Europa de sud-est, este o temă predilectă de reflecţie şi care ne preocupă, în egală măsură, individual şi ca Organizaţie. Pe perioada mandatului său la Comitetul Miniştrilor, România promovează o politică dinamică, pro-activă în această direcţie. Vom avea în permanenţă în vedere obiectivul final care presupune stabilitate durabilă, bazată pe societăţi tolerante şi principii democratice. Experienţa României în zonă constituie o valoare adăugată pentru organizaţiile europene, în perioada în care se decide viitorul Uniunii Serbia şi Muntenegru şi statutul Kosovo. România va susţine, în mod particular folosindu-şi calitatea de Preşedinte al Comitetului de Miniştri, priorităţile Consiliului Europei în aprofundarea reformelor instituţionale, legislative şi administrative din Serbia şi Muntenegru. Programele de asistenţă juridică şi de promovare a libertăţii de expresie a mass-media promovate de Consiliul Europei sunt domenii esenţiale pentru funcţionarea statului de drept în Serbia şi Muntenegru. România recunoaşte rolul şi contribuţia pe care Consiliul Europei o are în eforturile comunităţii internaţionale de avansare a standardelor democratice în Kosovo. Este evident, în parte şi cu sprijinul constant al Consiliului Europei, că în sud-estul Europei există un capital democratic 
important, care trebuie extins la vecinătatea imediată. În plan regional, România înţelege să ofere experienţa propriei tranziţiei, acquis-ul său în materie de bune practici şi în promovarea relaţiilor de bună - vecinătate, respectarea drepturilor persoanelor aparţinând minorităţilor naţionale, a pluralismului şi relaţiilor interconfesionale. Dincolo de oferta de sprijin concret şi cooperare, vecinii şi instituţiile multilaterale trebuie să promită perspective. Activitatea României în regiune se bazează pe o premisă fundamentală: perspectiva europeană este catalizatorul pentru accelerarea reformelor şi consolidarea proceselor democratice în statele din sud-estul Europei în vederea integrării lor în familia europeană. Cu această convingere, am susţinut în toate organizaţiile regionale şi internaţionale la care suntem parte perspectiva europeană a statelor din Balcanii de Vest. Doamnelor şi domnilor, Consiliul Europei şi Uniunea Europeană sunt două mari instituţii create din acelaşi generos proiect de a realiza o Europă unită, solidară şi democratică. Este adevărat că se deosebesc între ele funcţional şi geografic, dar UE şi Consiliul Europei urmăresc pe fond acelaşi obiectiv al integrării şi unităţii europene, fundamentată pe valori comune. Pentru România, integrarea în Uniunea Europeană va încheia tranziţia către o democraţie consolidată şi realizarea unui proiect istoric, la a cărui vastă construcţie a contribuit consecvent Consiliul Europei. România s-a mobilizat în totalitate pentru a atinge obiectivul strategic de aderare la UE la 1 ianuarie 2007, conform calendarului stabilit de Consiliul European. Am afirmat şi cu ocazia participării mele la Summit-ul de la Varşovia de anul trecut că suntem mai aproape ca niciodată de a ne atinge obiectivul, nu din considerente temporare, ci din raţiuni de îndeplinire a angajamentelor asumate. Am declanşat o ofensivă fără precedent împotriva corupţiei. Reformele în justiţie şi afaceri interne au manageri competenţi şi sunt gestionate de mod eficient, pentru a da substanţă principiului bunei guvernări. Orice analiză a măsurilor adoptate în ultimul an, in 2005, în România în aceste domenii arată că evoluăm în ritm susţinut. Fără inhibiţii sau idei preconcepute continuăm dialogul cu Uniunea Europeană pe toate aceste teme şi antrenăm resorturile instituţionale, politice şi juridice, pentru realizarea reformelor la noi acasa. Aş vrea să vă adresez, la acest moment, un mesaj individual. Doresc să mulţumesc distinşilor parlamentari 
pentru judecata riguroasă şi prietenia arătată ţării mele, concretizate în sprijinul substanţial oferit de statele partenere şi prietene pentru ratificarea tratatului de Aderare a României la UE. Fac, în acelaşi timp, un apel către parlamentarii din ţările unde tratatul nu a fost încă ratificat să ne sprijine în demersul nostru de a ne integra în Uniunea Europeană. Consiliul Europei a fost un constant partener al României în parcursul istoric al tranziţiei către democraţie. Contăm pe solidaritatea dumneavoastră pentru a finaliza acest drum. Cu sprijinul dumneavoastră, sper să am curând ocazia să mă adresez acestei Adunări în calitate de şef de stat al unei ţări membre a Uniunii Europene. Succesul României va fi al Consiliului Europei. Vă mulţumesc pentru atenţie. Sunt convins că aveţi întrebări şi le aştept cu mare interes. 

Domnule Prim-Ministru, Domnilor ministri, Domnilor parlamentari, Domnilor profesori, Doamnelor si domnilor medici, doctori, Doamnelor si domnilor membri reprezentanti ai sindicatelor, ai societatii civile, Este, cred eu, cel mai important moment de la instalarea actualei puteri si pana in prezent. Este momentul in care Guvernul vine cu un pachet de legi care au rolul, nu neaparat sa reformeze, acum, sistemul de sanatate - pentru ca am fi nedrepti sa spunem ca nu s-a intamplat nimic in ultimii 16 ani, in sistemul de sanatate -dar sa continue o reforma inceputa in 1997, care a inghetat la un moment dat, pentru ca sistemul se asezase pe niste baze care ii conveneau. Daca reforma din 1997 s-a limitat la a schimba modul de finantare a sistemului de sanatate din Romania, noul pachet de legi creaza conditii pentru asigurarea unor servicii de calitate si pentru ca medicul sa profeseze avand asigurate mijloacele materiale. De asemenea, noul pachet de legi vine si asaza cetateanul in centrul sistemului de sanatate; nu neaparat bolnavul, ci cetateanul. Abia acum, legislatia din sanatate da consistenta prevederilor art. 34 din Constitutie, care garanteaza oricarui cetatean roman dreptul la ocrotirea sanatatii. Este, in opinia mea, momentul in care reforma din Sanatate atinge punctul la care incepe sa fie dedicata, in primul rand, cetateanului, prin indreptarea conditiilor si criteriilor spre asigurarea unor servicii medicale de buna calitate, pentru ca medicul sa-si desfasoare activitatea cu asigurarea materiala corespunzatoare. De asemenea, legislatia vine si fixeaza pachetul de servicii pe care il poate astepta orice cetatean. Stabilirea pachetului de servicii pe care sistemul asigurarilor de sanatate il garanteaza cetateanului este extrem de importanta. Bajbaielile, din acest punct de vedere, din ultimii ani, nu au fost decat expresia coruptiei din sistem. Vreau sa cred ca, foarte curand, toti cetatenii Romaniei vor sti care este pachetul de servicii pe care sistemul national de sanatate il garanteaza cetatenilor romani. Ca Presedinte, nu pot sa tratez sistemul de sanatate decat asa cum este el, o componenta esentiala a sigurantei nationale a Romaniei. Reforma sanatatii a dat, in faza initiala, impresia -si multora le-a placut sa consolideze aceasta impresie - ca este un razboi intre directori si ministru. Acum vedem profunzimea actului de continuare a reformei pe care l-a initiat ministrul Nicolaescu si eu il felicit pentru modul in care a inteles sa-si duca mandatul 
de ministru al Sanatatii catre progresul sistemului de sanatate romanesc. Il felicit pentru curajul de a infrunta feudalii sistemului, pentru intelepciunea de a rezolva disputa cu Academia Romania in favoarea celor care doreau, si de o parte si de alta, sa faca, in continuare, din Elias un spital etalon si pentru curajul de a spune ca banii publici destinati Sanatatii trebuie, in primul rand, adresati cetateanului. Pentru ca toti, cetateni, politicieni si medici, chiar, vorbesc de coruptia care a fost perpetuata in sistem, as vrea sa precizez faptul ca nu sunt unul dintre aceia care considera ca cea care a facut ca fondurile sa fie insuficiente a fost neaparat coruptia.Ea a fost doar o componenta a insuficientei fondurilor. Dar, in mod categoric, asezand rolul medicului de familie acolo unde trebuie sa fie, noul pachet legislativ se va materializa printr-o redistribuire a resursei financiare in interiorul sistemului si va evita foarte multe cheltuieli inutile pe care, pana acum, erau tentate sa le faca spitalele. Rolul medicului de familie este puternic intarit prin actualul pachet legislativ. Aceasta este si formula civilizata si de diminuare a costurilor in sistemul de sanatate. In ultimii ani, am vazut de foarte multe ori tentativa, tentatia de inchidere multor spitale, centre medicale, dispensare. Mi-ar placea mult ca actualul Guvern sa aiba o alta abordare, macar din punctul de vedere al mediului rural sau al mediului urban, abia dezvoltat in ultimii ani. Cei care se 
repezeau la televizor in anii trecuti si anuntau liste intregi de spitale care trebuia inchise si oameni din mediul rural care trebuia sa faca sute sau zeci de km, ca sa ajunga la oras la un medic, omiteau art. 34 din Constitutia Romaniei. Solutia pentru diminuarea costurilor nu este neaparat inchiderea spitalelor din mediul rural, ci optimizarea serviciilor in spitale, punerea accentului pe profilaxie, pe actiunea si importanta medicului de familie. Medicul de familie nu este doar o anexa a sistemului de sanatate, el este, daca imi este permis, masina principala a sistemului de sanatate in Romania. El este cel care, prin interventiile sale la timp, poate face ca milioane de cetateni sa nu ajunga in spital. El este cel care, prin intocmirea unei fise corecte a bolnavului, poate face ca domnul profesor Irinel sau orice alt profesor sa intervina eficient, fara sa piarda zile in sir de analize in spital inainte de a introduce bolnavul pe masa de operatie. Finantarea cu cel putin 15% a medicului de familie din bugetul pe care Sanatatea il va avea in acest an este un lucru care arata inteligenta si faptul ca resursa financiara este concentrata acolo unde trebuie, catre prevenire si abia pe urma catre interventie. Rolul sistemului de sanatate din Romania trebuie sa fie acela de a preveni imbolnavirea cetatenilor. As face o remarca, o propunere. V-as propune, domnule ministru, ca acei inspectori care au controlat din partea ministerului Sanatatii spitalele si au constatat datoriile uriase, de maine, sa plece pe teren. Poate ca in cateva saptamani vom avea o alta imagine a unui dezastru intretinut in sistemul de sanatate: valoarea echipamentelor achizitionate si care stau, fara a fi puse in functiune, pentru ca scopul a fost doar achizitionarea lor si nu punerea in functiune pentru a servi bolnavii. Am convingerea ca vom avea niste surprize uriase din acest punct de vedere si va cer public ca aceasta evaluare sa se faca, iar responsabilii sa plateasca pentru batjocorirea sistemului de sanatate. Este aproape inexplicabil cum, intr-o perioada in care, an de an, alocatiile pentru Sanatate au crescut, calitatea serviciilor de sanatate facute cetatenilor sa se diminueze. Acest lucru nu se justifica numai prin bad management, ci prin dispret pentru banii publici si prin coruptie. Sunt convins ca vom avea aceasta poza intr-un timp rezonabil si vom putea afla cu totii ce a insemnat feudalismul din sistemul de sanatate; sigur, nu in toata amploarea lui. Sunt un sustinator fara 
rezerve al ideii de introducere a management-ului in spital. Pachetul actual legislativ introduce si sistemul de incompatibilitati. Nu poti sa fii chiar de toate in sistemul medical, si reprezentant al corpurilor profesionale, si director, si politician, si sef al Casei de Sanatate, si de toate, intr-un singur om. Pe care il faci bine din toate acestea!? N-as vrea sa se faca o speculatie. Nu vizez pe doctorul Oprescu, ci sistemul in general, asa cum era el alcatuit. Doctorul Oprescu este un doctor pentru care am toata aprecierea, dar introducerea sistemului de incompatibilitati era necesar atat pentru sanatatea sistemului, cat si pentru eficienta sistemului sanitar. As incheia, multumind inca o data acelora care au lucrat la acest pachet de legi. Este un pachet care continua reforma si asaza pe baze sanatoase sistemul sanitar romanesc. As spune ca este cel mai important -repet - cel mai important pachet de legi pe care actualul Guvern l-a promovat de la instalare. De maine va incepe concurenta -ce a fost mai important: cota unica, sistemul de sanatate, reforma in Justitie. Dar, alaturi de educatie, sanatatea unei natiuni este cea care ii garanteaza eficienta, bunastarea si viitorul. Forta unei natiuni rezulta chiar din sanatatea ei. Multumesc inca o data domnului ministru si il asigur de tot sprijinul meu pana la implementarea pachetului legislativ pe care, sper eu, Guvernul isi va asuma raspunderea cat de curand. Insa, acest cat de curand trebuie sa tina cont de un lucru: 
o reforma reuseste atunci cand ea este acceptata de cea mai mare parte a celor care trebuie sa o puna in aplicare. Inainte de a pune pachetul de legi in functiune si de a deveni o realitate legislativa, va cer tuturor celor care va aflati in sala, ministerului Sanatatii, sa o explice pana in cele mai indepartate spitale si dispensare. Cei care alcatuiesc sistemul de sanatate trebuie sa fie ei insisi niste promotori ai pachetului de legi. Sunt convins ca cea mai mare parte a cadrelor medicale va sustine acest pachet de legi, pentru ca spiritul insusi al cadrului medical este de a face bine omului, iar acest pachet de legi este in favoarea oamenilor. Va multumesc mult! 

Incep prin a-i felicita pe cei care de-a lungul timpului au reusit sa breveteze si sa conserve drepturile de proprietate intelectuala si industriala pe care romanii le-au generat. Celebram astazi 100 de ani de cand OSIM functioneaza. Datorita lui, avem astazi recunoscute o serie lunga de intaietati in lume, fie ca vorbim de Brancusi sau de Enescu, de Traian Vuia, de inventatorul insulinei sau multe altele. O natiune nu-si poate prezerva drepturile de proprietate intelectuala si industriala in lipsa unui astfel de oficiu. Prezenta numeroasa si extrem de importanta la aniversarea a 100 de ani de functionare a OSIM este semnul respectului de care aceasta institutie a statului roman se bucura pe plan european, cel putin. Dincolo de a multumi OSIM in numele statului roman, pentru traditia de a pastra proprietatea intelectuala si industriala a romanilor, as vrea sa multumesc fiecaruia dintre acei inspectori ai Oficiului care, cu atentie, migala si efort extraordinar, au reusit sa sesizeze la timp intaietatea gandirii si actelor de cultura romanesti in fata lumii. Este probabil institutia care in ultimii ani a reusit sa pastreze si intaietatea intr-o zona extrem de importanta a creatiei intelectuale romanesti, software-ul. Pentru acest lucru trebuie sa le multumim, poate, mai mult ca niciodata, pentru ca software-ul, garantat ca proprietate intelectuala, este cel care va constitui in perioada urmatoare motorul progresului economiei si al societatii romanesti. Pentru tot ce a facut OSIM in cei 100 de ani de existenta, inca o data, aduc multumiri nu numai institutiei, ci fiecaruia dintre oamenii sai. Astazi, cei care au pus bazele OSIM-ului nu mai exista de mult. Dar ii avem pe cei care trebuie sa continue traditia muncii facute de inspectorii, de salariatii OSIM, pentru ca institutia sa demonstreze ca este in continuare acel paznic al proprietatii intelectuale romane, al intaietatii in inventica industriala romana. Tin sa asigur OSIM de tot sprijinul institutiei prezidentiale. 

Sunt aici nu pentru a va da sfaturi rutiere, ci doar pentru a marca importanta pe care Presedintia Romaniei o acorda acestei campanii. Anul acesta, accidentele rutiere au reusit sa omoare in Romania cam tot atatia oameni cati au fost ucisi in acte teroriste in zone de razboi. Romania este pe timp pace si, atunci, lucrurile tin de noi. Trei sunt marile cauze ale celor 2500 de vieti si destine curmate: traversarea neglijenta a marilor artere de circulatie, viteza excesiva si -trebuie sa o recunoasca si Politia - propria neglijenta a celor care raspund de securitatea rutiera. De prea multe ori, pe timp de noapte, pe arterele intens circulate avem autovehicule nesemnalizate, carute, biciclisti nesemnalizati Este un efort colectiv pe care trebuie sa il facem, in primul rand pentru a ne proteja viata. Cer Politiei ca, incepand din zilele urmatoare, sa nu mai avem nici carute, nici biciclisti pe timp de noapte, pe drumurile nationale judetene -asa cum ne cer de altfel reglementarile. In acelasi timp, fac apel la dumneavostra, la fiecare dintre conducatorii auto, la conduita preventiva. Fac apel la fiecare cetatean la respectarea regulilor elementare la traversarea arterelor de circulatie. Va asigur ca tin foarte mult la reusita acestui program. Am convingerea ca institutiile statului si numai ele nu vor reusi sa ne protejeze, daca fiecare dintre noi nu va fi constient ca singur se poate proteja cel mai bine. As spune stop vitezei, stop traversarii necorespunzatoare a arterelor de circulatie, stop consumului de alcool la volan. Este libera viata! 

Buna ziua! Bine v-am gasit! Anul acesta ne-am mai intalnit de cateva ori, in conditii de nenorocire. Acum ne intalnim la bucurie. O bucurie a fiecarui vrancean, a fiecarui roman: sarbatorirea Zilei Unirii Principatelor. 24 ianuarie este acceptata in istoria noastra ca un moment in care romanii au dorit unitatea poporului roman. Doua state independente, un singur popor. Din 24 ianuarie 1859, Milcovul nu a mai tras brazde intre oameni ai aceluiasi popor. A fost un moment in care politicieni si popor au vrut un singur lucru: unitate; unitate pentru o constructie viitoare a unei tari puternice. Astazi, aici, la Focsani, privim la inaintasii nostri, privim la partea frumoasa a istoriei neamului romanesc. Dar daca astazi este momentul sa privim la ce au facut inaintasii, nu putem sa nu privim la ce avem de facut noi impreuna. Se pare ca luna ianuarie este o luna care aduce poporului roman momente exceptionale. Avem 147 de ani de la Unirea Principatelor si doar 11 luni pana la unirea Romaniei cu Europa. Acelasi ianuarie, dar la o diferenta de 148 de ani, ne va aduce o alta unire, aceea cu familia europeana. Nimeni nu a indraznit, inca, sa vorbeasca de un popor european. Probabil ca dupa ce procesul va fi terminat in interiorul marii Europe, romanii vor fi parte a poporului pe care politicienii cu curaj l-au prefigurat pentru Europa. In 147 de ani, Romania a fost cand mai mare, cand mai mica. Au trecut peste noi vremuri si mai bune, si mai rele. Constructia europeana este cea care ne da certitudinea ca in interiorul UE tot neamul romanesc se va reuni. Facem eforturi nu numai pentru finalizarea procesului de integrare a Romaniei in UE, dar, de un an, am devenit avocatii fara rezerve ai Republicii Moldova in efortul ei de a-si deschide drumul catre Uniunea Europeana. Am certitudinea ca cel mai tarziu termen de refacere a natiunii romane este momentul in care si Republica Moldova va intra in UE. Pana atunci insa, noi, romanii, avem de trecut momente destul de dificile. Foarte multi vad in Uniunea Europeana izbavirea. Vreau sa stiti acum, intr-o zi de sarbatoare, intr-o zi de Unire, ca de la 1 ianuarie 2007 vom putea spune ca Europa ne-a sustinut, dar acum va trebui sa ne facem singuri viitorul in Uniunea Europeana. Simpla unire a Romaniei cu cele 25 de state ale Europei de azi nu ne rezolva nici bunastarea, nici un viitor prosper. Va trebui in continuare sa muncim asa cum munciti de 15 ani, la un proces dificil de transformare a tarii. In acest efort trebuie sa stiti 
ca nu sunt numai zile bune; vom avea in continuare dificultati, si dupa ce intram in UE. Primul an va fi anul cel mai dificl, nu mai dificil ca anul trecut, cu certitudine, dar va fi cel mai dificil an de dupa integrarea noastra in UE. Un an de unire, o unire care, de data aceasta, duce un mesaj de vointa a poporului roman cu civilizatia, o unire definitiva cu natiuni dintre care am plecat acum mai bine de 60 de ani;.ne intoarcem inapoi la locul pe care Romania l-a avut dintotdeauna. Azi, in zi de sarbatoare, va doresc, dragi focsaneni, dragi vranceni, dragi romani, putere sa treceti peste anul 2006, pentru ca la cumpana dintre ani, la 31 decembrie 2006, la ora 24:00, sa spunem ca noi toti, 22 de milioane de romani, am invins vremuri dificile impreuna, oameni obisnuti, militari, avocati, politicieni. Noi toti am reusit sa ajungem cu Romania intreaga si puternica in Uniunea Europeana. Inchei, dorindu-va sanatate, bucurie si asigurandu-va ca presedintele Romaniei a plecat dintre romani si cat timp voi fi Presedinte, voi fi printre romani. Va multumesc mult! Sa va dea Dumnezeu sanatate si bucurie! 

Buna ziua! Bun venit la Cotroceni, iar copiilor bun venit la voi acasa! Cotroceni va incerca sa fie oricand o gazda buna pentru copii, in general, si pentru copiii Romaniei, in special. Sunteti prezenti aici chiar si atunci cand, fizic, sunteti la casele si scolile voastre. In gandurile mele, copii reprezinta o parte de nepretuit a natiunii romane, acel segment care are atata valoare, incat nimeni nu o poate cuantifica si, pana la urma, acea parte a natiunii romane care trebuie sa asigure viitorul acestei tari. Multumesc doamnei Emma Nicholson pentru initiativa organizarii acestei manifestari in Romania, ieri si azi. Multumesc doamnei Rowling, mama lui Harry Potter, cea care a facut ca generatia noua de copii ai lumii sa-l poata inlocui pe Huckleberry Finn, care poate nu mai corespundea realitatilor societatii de astazi, iar copiii romani sa poata sa ii inlocuiasca pe Fat Frumos si Ileana Cosanzeana cu un erou al copilariei poate mai apropiat de realitatile copiilor din Romania de astazi. Mai mult decat atat, spre deosebire de Fat Frumos si Ileana Cosanzeana, Harry Potter este unul ca voi, care poate schimba realitatile. Acesta este, poate, mesajul extraordinar pe care doamna Rowling l-a dat copiilor dansei, dar si copiilor lumii si ii multumesc mult. Astazi, am vazut cat de implicati sunt copiii, pentru copii. Este un lucru extraordinar, iar ceea ce am vazut astazi nu a facut decat sa confirme corectitudinea atitudinii mele atunci cand, ca om politic din opozitie, am declansat o adevarata campanie pentru stoparea vanzarii copiilor romani in afara tarii. Sigur, poate expresia este dura. Erau acele infieri cu sutele, acele trimiteri in strainatate a sute de copii in cadrul asa numitelor adoptii internationale, care nu insemnau nimic altceva decat o nepasare fara margini pentru copiii nascuti in Romania. Am demonstrat, dupa stoparea acelei proceduri - stopare la care Baroana Emma Nicholson a avut un rol extraordinar si-i multumesc - ca suntem un popor care poate avea grija de copiii lui. Am demonstrat ca societatea romaneasca se poate implica si poate face ca un copil sa aiba ceea ce niciodata nu trebuie sa-i lipseasca. Sunt trei cuvinte, pe care, daca nu le rosteste, un copil nu poate sa evolueze frumos: mama, tata, casa. Voi toti v-ati implicat pentru ca acesti copii ramasi fara parinti, la un moment dat, sau abandonati, sa poata rosti acestei trei cuvinte pe care toti le avem, indiferent de varsta, in suflet si in constiinta noastra. Poate ca cea mai mare 
dizabilitate a unui om este sa nu poata sa spuna: mama, tata si casa. Orice alta dizabilitate poate fi depasita. Comunitatea se poate strange in jurul oamenilor si al copiilor care au nevoie de ajutor, dar nimeni nu poate inlocui cele trei cuvinte, daca nu ai cui sa le spui si o adresa pe care sa o numesti casa. Cu totii va aduceti aminte, mai ales cei putin mai mari, ca aveam acele crescatorii de copii, cu sute cu mii de copii, in care sentimentul de apartenenta la o familie nu putea exista. Multumesc mult doamnei Nicholson pentru batalia pe care a dus-o cu aceste incubatoare care generau oameni fara caldura. Nu poti sa traiesti fara sa ai un mediu in care sa te simti, in primul rand, iubit. Politica derulata in ultimii doi ani a facut sa nu ne mai fie rusine de faptul ca nu putem avea grija de copiii nostri. Politica legata de copiii fara parinti a facut ca, atunci cand, la nivelul Guvernului decizia a fost luata, romanii sa probeze ca au resurse sa-si ingrijeasca vlastarele. Abordarea umana a problemei copiilor nostri, abandonati sau cu dizabilitati, nu face decat sa arate ca societatea romaneasca este capabila sa isi indrepte caldura si catre acesti copii care au avut nesansa. Nu toata lumea are sansa! Iata ca societatea romaneasca poate sa substituie lipsa sansei, oferind acestor copii o solutie, care sa ii construiasca pe ei insisi ca fiinte umane. Nu o sa lungesc interventia mea, o sa va multumesc doar foarte mult pentru tot ceea ce faceti toti. Multumesc doamnei Rowling 
pentru implicarea in realitatile Romaniei, multumesc doamnei Nicholson pentru cerbicia cu care s-a batut pentru copiii nostri, multumesc Guvernului, si celui actual, si celui dinainte care in ultima clipa s-a trezit si a declansat programele care trebuiau declansate demult pentru copiii nostri. V-as ruga sa considerati ca la Cotroceni mai este o casa, casa celor 22 milioane de romani din Romania, printre care si copii, si de asemenea, a celor peste opt milioane de romani care traiesc peste tot in lume. Dar, in mod deosebit, este casa copiilor si, daca dam putin timpul inapoi, cam asa a fost! Va multumesc mult! 

Doamnelor si domnilor, Intotdeauna ne bucuram cand se infiinteaza o noua institutie care ne facem publice sperantele. Pe mine, trebuie sa marturisesc, evenimentul ma bucura. Dar, voi cantari valoarea noului Institut, probabil, peste un an - doi, in functie de performanta pe care va reusi sa o aiba. De un an, desfasuram o politica externa extrem de dinamica, activa, care, pe de o parte, incearca sa rezolve prioritatile majore, aceea de consolidare a statutului nostru de stat membru NATO, a relatiei strategice cu SUA, si, in acelasi timp, de atingere a celui de al doilea mare obiectiv, care se incadreaza in prioritatea zero, integrarea in UE. Dincolo de aceasta, si probabil numai in afara acestor doua obiective constante de politica externa a Romaniei din 1990 si pana astazi, plusul de dinamism ni-l da reluarea legaturilor traditionale pe care le-am avut in spatiul arab si in spatiul Asia - Pacific. Dar, asa cum spuneam la inceputul mandatului, marea contributie a diplomatiei romanesti va fi inspre Est. O tara puternic ancorata in realitatile lumii civilizate, in sistemul de securitate al lumii civilizate, isi va creste valoarea pe masura ce va fi capabila sa distribuie democratie la est de frontierele UE si ale NATO. Cu cat mai multa democratie si dezvoltare la est de frontiera NATO si a UE, cu atat mai puternica securitatea si prosperitatea pe care o putem asigura Romaniei. Am convingerea ca noua diplomatie romaneasca trebuie sa se constituie in acel element de continuitate inspre Est, care sa raspunda, iata, la ceea ce noua ni s-a dat de 15 ani incoace: sustinere de la Vest catre Est. A venit timpul ca noi sa producem evolutiile pozitive inspre Est, evolutii de securitate, de dezvoltare economica, de stabilitate. Spuneam candva - chiar aici, daca nu ma insel si, sigur, foarte putini au crezut - ca diplomatii romani trebuie sa invete drumul catre Est. Este obligatoriu sa formam un grup de diplomati capabili sa dezvolte bune relatii cu vecinii nostri din Est, cu tarile riverane la Marea Neagra. Daca ar putea exista amenintari de securitate pentru statele UE si ale NATO, ele nu pot veni decat din zonele de conflict inghetat si de riscuri asimetrice. Toate acestea nu se vor rezolva in nici un caz privind la ele si facand discursuri legat de ele. Este nevoie de tenacitate, rabdare, forta, capacitate de a gasi solutii impreuna cu statele de la est de frontiera Romaniei. Profit de acest moment pentru a mai spune, inca o data, ca avem obligatia sa promovam nu numai 
interesul Romaniei, interesul national, ci si interesele catre Est ale structurilor euro-atlantice la care Romania este parte. Nu in ultimul rand, as spune cu toata forta - am afirmat, zilele trecute, la Strasbourg, dar si in discursul de politica externa -ca diplomatia romana are obligatia la un efort serios pentru a convinge partenerii nostri occidentali de nevoia de a aseza Republica Moldova intr-un context de integrare europeana similar tarilor din Balcaii de Vest. O simpla politica de vecinatate cu Republica Moldova nu satisface aspiratiile poporului roman. Avem obligatia sa promovam nevoia lansarii Moldovei pe o traiectorie asemanatoare traiectoriei garantate de UE pentru spatiul Balcanilor de Vest. Vreau sa cred ca acest Institut va reusi sa contribuie la crearea diplomatului de tip nou. Fara sa consider ca diplomatia romaneasca nu a evoluat suficient in ultimii 15 ani, as vrea sa stiu ca avem potential sa cream acel diplomat care are comportamentul unui antemergator. El trebuie sa fie deschizatorul de drumuri, diplomatul cu curaj, care nu are nici o retinere sa apere valorile tarii lui. De prea multe ori, ne-am obisnuit sa consideram ca a fi rezervati, a gandi de doua ori, dupa care sa nu spunem nimic, este solutia de diplomat adevarat. Va cer, domnilor dipomati, sa intelegeti ca cel putin diplomatul roman trebuie sa gandeasca repede si sa spuna tot ce este de spus in favoarea tarii lui. Multumesc corpului diplomatic pentru prezenta la acest eveniment. Va multumesc 
tuturor pentru atentia pe care ati acordat-o evenimentului organizat de Ministerul de Externe. Multumesc domnului ministru Ungureanu pentru initiativa de a crea acest institut si va asigur ca voi evalua dupa rezultate. Va multumesc mult! 

Doamnelor si domnilor, Intotdeauna ne bucuram cand se infiinteaza o noua institutie care ne facem publice sperantele. Pe mine, trebuie sa marturisesc, evenimentul ma bucura. Dar, voi cantari valoarea noului Institut, probabil, peste un an - doi, in functie de performanta pe care va reusi sa o aiba. De un an, desfasuram o politica externa extrem de dinamica, activa, care, pe de o parte, incearca sa rezolve prioritatile majore, aceea de consolidare a statutului nostru de stat membru NATO, a relatiei strategice cu SUA, si, in acelasi timp, de atingere a celui de al doilea mare obiectiv, care se incadreaza in prioritatea zero, integrarea in UE. Dincolo de aceasta, si probabil numai in afara acestor doua obiective constante de politica externa a Romaniei din 1990 si pana astazi, plusul de dinamism ni-l da reluarea legaturilor traditionale pe care le-am avut in spatiul arab si in spatiul Asia - Pacific. Dar, asa cum spuneam la inceputul mandatului, marea contributie a diplomatiei romanesti va fi inspre Est. O tara puternic ancorata in realitatile lumii civilizate, in sistemul de securitate al lumii civilizate, isi va creste valoarea pe masura ce va fi capabila sa distribuie democratie la est de frontierele UE si ale NATO. Cu cat mai multa democratie si dezvoltare la est de frontiera NATO si a UE, cu atat mai puternica securitatea si prosperitatea pe care o putem asigura Romaniei. Am convingerea ca noua diplomatie romaneasca trebuie sa se constituie in acel element de continuitate inspre Est, care sa raspunda, iata, la ceea ce noua ni s-a dat de 15 ani incoace: sustinere de la Vest catre Est. A venit timpul ca noi sa producem evolutiile pozitive inspre Est, evolutii de securitate, de dezvoltare economica, de stabilitate. Spuneam candva - chiar aici, daca nu ma insel si, sigur, foarte putini au crezut - ca diplomatii romani trebuie sa invete drumul catre Est. Este obligatoriu sa formam un grup de diplomati capabili sa dezvolte bune relatii cu vecinii nostri din Est, cu tarile riverane la Marea Neagra. Daca ar putea exista amenintari de securitate pentru statele UE si ale NATO, ele nu pot veni decat din zonele de conflict inghetat si de riscuri asimetrice. Toate acestea nu se vor rezolva in nici un caz privind la ele si facand discursuri legat de ele. Este nevoie de tenacitate, rabdare, forta, capacitate de a gasi solutii impreuna cu statele de la est de frontiera Romaniei. Profit de acest moment pentru a mai spune, inca o data, ca avem obligatia sa promovam nu numai 
interesul Romaniei, interesul national, ci si interesele catre Est ale structurilor euro-atlantice la care Romania este parte. Nu in ultimul rand, as spune cu toata forta - am afirmat, zilele trecute, la Strasbourg, dar si in discursul de politica externa -ca diplomatia romana are obligatia la un efort serios pentru a convinge partenerii nostri occidentali de nevoia de a aseza Republica Moldova intr-un context de integrare europeana similar tarilor din Balcaii de Vest. O simpla politica de vecinatate cu Republica Moldova nu satisface aspiratiile poporului roman. Avem obligatia sa promovam nevoia lansarii Moldovei pe o traiectorie asemanatoare traiectoriei garantate de UE pentru spatiul Balcanilor de Vest. Vreau sa cred ca acest Institut va reusi sa contribuie la crearea diplomatului de tip nou. Fara sa consider ca diplomatia romaneasca nu a evoluat suficient in ultimii 15 ani, as vrea sa stiu ca avem potential sa cream acel diplomat care are comportamentul unui antemergator. El trebuie sa fie deschizatorul de drumuri, diplomatul cu curaj, care nu are nici o retinere sa apere valorile tarii lui. De prea multe ori, ne-am obisnuit sa consideram ca a fi rezervati, a gandi de doua ori, dupa care sa nu spunem nimic, este solutia de diplomat adevarat. Va cer, domnilor dipomati, sa intelegeti ca cel putin diplomatul roman trebuie sa gandeasca repede si sa spuna tot ce este de spus in favoarea tarii lui. Multumesc corpului diplomatic pentru prezenta la acest eveniment. Va multumesc 
tuturor pentru atentia pe care ati acordat-o evenimentului organizat de Ministerul de Externe. Multumesc domnului ministru Ungureanu pentru initiativa de a crea acest institut si va asigur ca voi evalua dupa rezultate. Va multumesc mult! 

Domnule Prim Ministru, Domnilor Ministri, Excelentele Voastre, Domnilor Ambasadori, Permiteti-mi sa incep prin a va dori “La multi ani” cu ocazia primei intalniri pe care o am in acest an cu Corpul diplomatic. Permiteti-mi in acelasi timp sa va multumesc pentru modul in care ati colaborat cu institutiile statului roman in anul 2005, o colaborare pe care o apreciez rodnica, pozitiva, care a facut ca Romania sa progreseze. Permiteti-mi Excelenta sa va multumesc pentru cuvantul adresat in numele corpului diplomatic si sa va rog sa transmiteti Sanctitatii Sale asigurarea respectului nostru, dar si a solidaritatii noastre cu mesajul de pace transmis in anul trecut. In ceea ce priveste politica externa a Romaniei in anul 2006, as vrea sa informez corpul diplomatic acreditat la Bucuresti ca nu avem schimbari. Romania va ramane consecventa politicii anuntate inca din ianuarie 2005 si va incerca sa consolideze aceasta politica prin actiune pragmatica eficienta si facuta in timp util. Cei doi mari piloni de politica externa ai Romaniei raman neschimbati. Apartenenta noastra la NATO este o realitate si viitoarea apartenenta la Uniunea Europeana speram sa devina o realitate la 1 ianuarie 2007. In ceea ce priveste structura in care ne aflam, in NATO, in 2005 Romania si-a realizat toate obligatiile asumate. Fie ca discutam despre participarea noastra in teatre de operatiuni, fie ca discutam despre procesul de modernizare si adaptare al armatei romane la cerintele NATO, va informez ca Romania se afla in grafic. De asemeni, in interiorul NATO, Romania a consolidat parteneriatul strategic pe care il are cu Statele Unite, parteneriat care la sfarsitul anului precedent s-a materializat prin semnarea Acordului de acces pentru instalarea facilitatilor militare americane pe teritoriul Romaniei. In acest fel, Romania devine participant direct la sistemul global de securitate al NATO. In ce priveste obiectivul major al anului 2006, pentru Romania nu exista alta prioritate decat integrarea in Uniunea Europeana. Va pot informa ca Romania nu are proiect alternativ in raport cu data de integrare 1 ianuarie 2007. Din acest motiv, eforturile Guvernului sunt legate, in mod deosebit, de realizarea tuturor obligatiilor asumate prin semnarea la 25 aprilie 2005 a Tratatului de aderare. Avem convingerea ca exista toate mijloacele, toate posibilitatile, dar in mod deosebit exista vointa politica pentru ca Romania sa-si indeplineasca toate angajamentele asumate prin Tratatul de aderare. Ne dam 
seama ca mai mult ca oricand, integrarea, desi o problema generic definita ca fiind de politica externa, a devenit in primul rand o problema de politica interna, de realizare a performantei interne in guvernare, in viata economica, in viata sociala, in Justitie. Nu vom avea nici o ezitare, nu vom solicita amanari, nu vom face nici o abatere de la angajamentele asumate. As vrea sa asigur intregul corp diplomatic acreditat la Bucuresti, amabasadorii fiecarei tari, fie ca e tara europeana, fie ca e tara aflata pe alt continent, ca Romania are ca obiectiv major al anului 2006 realizarea tuturor obligatiilor asumate prin Trataul de aderare semnat la 25 aprilie 2005. Din acest punct de vedere vom considera ca Romania si-a asigurat o evolutie pozitiva daca prin raportul din 16, 17 mai 2006, Comisia Europeana va recomanda neaplicarea clauzei de salvgardare, si va asiguram ca exista toata determinarea pentru ca acest lucru sa se intample. In paralel, vom dezvolta politica externa parlamentara nu numai prin cei 35 de observatori in Parlament, dar si prin relatiile parlamentate bilaterale pe care Parlamentul Romaniei le are. Vom incerca sa convingem Parlamentele din Europa, in baza rapoartelor Comisiei Europene si a realitatilor din Romania, ca tara noastra merita sa fie membru al Uniunii Europene la 1 ianuarie 2007. Din acest punct de vedere, as vrea sa multumesc in mod deosebit Guvernelor si Parlamentelor Slovaciei, Ungariei, Sloveniei, Greciei, Ciprului, Estoniei, Cehiei, Italiei si 
Spaniei care pana la aceasta ora au ratificat deja Tratatul de Aderare al Romaniei la Uniunea Europeana. Imi exprim convingerea ca tari mari ale Uniunii Europene, Franta, Germania, Marea Britanie, vor accelera procesul de ratificare al Trataului de aderare al Romaniei si Bulgariei. Nu in ultimul rand, Romania saluta evolutiile pozitive catre declansarea proceselor de integrare in Balcanii de Vest. Ne bucura inceperea negocierilor de aderare a Croatiei, ne bucura dobandirea statutului de tara candidata pentru Macedonia, ne bucura de asemenea faptul ca Bosnia-Hertegovina, Serbia-Muntenegru si Albania au semnat deja acordurile de asociere. In ceea ce priveste evolutiile viitoare, Romania, ca tara care a trecut prin procesul de negociere si poate impartasi o experienta, va sta la dispozitia statelor candidate si a celor care au semnat acordul de asociere pentru a impartasi din experienta acumulata. In ceea ce priveste evolutia Uniunii Europene, desi anul 2005 a fost un an in care s-a incetinit procesul de ratificare a Tratatului Constitutional, Romania sustine fara rezerve reluarea la momentul potrivit a procesului de ratificare. Romania nu vede viitorul ei in alta parte decat in sistemul Uniunii Europene si considera ca Uniunea nu trebuie sa ramana o simpla piata. Pentru a face fata procesului de globalizare, ea trebuie sa fie mai mult decat o simpla piata, trebuie sa dobandeasca valente politice, capacitatea de a se manifesta unitar, fie in probleme de politici economice si sociale, fie in probleme care vizeaza propria ei securitate. Din acest punct de vedere, Romania ramane un sustinator al unei puternice legaturi transatlantice Europa - Statele Unite. In evolutiile viitoare, consideram ca o Europa a carei pace sa fie garantata este o Europa care nu poate sa nu integreze Balcanii de Vest. Pentru ca suntem in zona Balcanilor de Vest, Romania a elaborat un set de principii care sa stea la baza viitorului statut al Kosovo. In baza acestui set de principii care a fost deja facut public, suntem in curs de a elabora un punct de vedere care sa se poata constitui intr-un document de lucru, privind pozitia romaneasca referitoare la viitorul statut al Kosovo. In principiu, discutam despre o larga autonomie, dar nu vedem posibila o abordare care sa vizeze independenta si modificarea frontierelor. O larga autonomie poate fi solutia de tip european, care sa fie aplicabila nu numai in Kosovo. Apreciem ca, a permite aparitia unui stat pe teritoriul unui stat existent poate 
fi un precedent periculos. In egala masura, suntem interesati de evolutiile Republicii Moldova. Anul 2005 a fost un an de relansare a relatiei bilaterale Romania -Moldova, plecand de la principiul ca suntem o singura natiune in doua state independente. Ajutorul pe care l-am dat constant, atat in politica externa, cat si in rezolvarea unor probleme economice Republicii Moldova, va fi in continuare un ajutor pe care oficialii de la Chisinau pot sa mizeze. Anul 2006 va fi un an in care relatiile dintre Romania si Moldova vor avea o atentie speciala din punctul de vedere al politicii externe romanesti. Consideram ca Republica Moldova are un singur destin si destinul ei este unul european. Mi-as permite sa lansez ideea ca Uniunea Europeana, Comisia Europeana ar putea sa abordeze o foaie de parcurs apropiata sau similara foii de parcurs pusa la dispozitie statelor din Balcanii de Vest. Credem ca Romania si Moldova sunt legate prin istorie, prin traditie, prin relatiile interumane si unificarea natiunii romane se poate face in interiorul Uniunii Europene. Am dat o atentie deosebita, si vom continua sa dam o atentie deosebita, spatiului Marii Negre si Zonei Extinse a Marii Negre. Am spus-o in mod repetat anul trecut, Marea Neagra este o zona de interes economic si politic major pentru Romania. In primul rand, datorita situatiei reale, cu cele cateva conflicte inghetate din zona de nord si de est, dintre care conflictul transnistrean este cel mai apropiat de frontierele Romaniei si implicit 
de frontierele NATO, iar in viitorul foarte apropiat de cele ale Uniunii Europene. Marea Neagra nu este doar o zona cu conflicte inghetate a caror evolutie viitoare este imprevizibila, dar s-a constituit si intr-un pod de trafic ilegal de persoane din spatiul ex-sovietic catre spatiul UE, s-a constitiut intr-un pod de trafic de droguri si intr-unul de trafic ilegal de armament din zona Marii Negre catre zonele de conflict. De asemenea, asa cum foarte de curand am vazut, Marea Neagra este o zona de importanta deosebita din punct de vedere al asigurarii securitatii energetice a UE. Din acest motiv, si in calitatea noastra de stat membru NATO si de viitor membru al UE, consideram ca avem datoria nu numai sa atragem atentia, nu numai sa semnalam problemele Marii Negre, dar avem datoria sa ne implicam in solutionarea lor. Din acest punct de vedere, cred ca anul 2006 va trebui sa fie un an in care atat Uniunea Europeana, cat si NATO in ansamblu, trebuie sa dea mai multa atentie problematicii spatiului Marii Negre si zonei extinse a Marii Negre. Voi sublinia, asa cum am subliniat-o intotdeauna, ca niciodata, dar niciodata, nu va fi posibil ca problematica Marii Negre sa fie rezolvata prin excluderea marilor puteri regionale, fie ca vorbim de Federatia Rusa sau de Turcia. Am avut cateva interventii, inclusiv in manifestari internationale, in care am atentionat ca incercarea de izolare a Federatiei Ruse in problematica legata de spatiul Marii Negre este o eroare politica. In ceea ce ne priveste, intentia noastra este sa continuam deschiderea in relatiile cu Federatia Rusa, facuta anul trecut, sa consolidam relatiile comerciale si sentimentele de incredere reciproca intre Bucuresti si Moscova. In orice caz, cu certitudine, Romania nu va fi un adversar al Federatiei Ruse, ci Romania doreste sa fie un partener in Regiunea Marii Negre pentru Federatia Rusa. De altfel, pentru ca suntem in zona Marii Negre, plecand de la problemele, dar si de la realitatile politice ale zonei, in aceasta primavara vom organiza, la Bucuresti, Forumul Marii Negre pentru Dialog si Parteneriat. Apreciem ca dezvoltarea economica a zonei este o problema care preocupa in mod egal, nu numai Romania, dar si tarile riverane, in mod deosebit Federatia Rusa. Tot pe linia gasirii unor solutii pentru Marea Neagra, Romania va promova si ideea crearii euro-regiunii Marii Negre, un proiect pe care il sustinem in momentul de fata, in timpul mandatului nostru de presedinti ai Consiliului Europei. In ceea ce 
priveste Orientul Mijlociu, Romania a salutat si va continua sa sustina procesul initiat de Ariel Sharon. Retragerea trupelor israeliene din Gaza si, partial, din Cisiordania au insemnat un pas urias catre solutionarea problemei israeliano-palestiniene. Vom sustine fara rezerve continuarea acestui proces. Permiteti-mi cu aceasta ocazie sa-i doresc multa sanatate lui Ariel Sharon, un om cu un curaj deosebit, a carui politica, iata, este sustinuta de un procent important din populatia Israelului. Ne ingrijoreaza declaratiile extrem de agresive ale Teheranului si facem un apel catre politicienii de la Teheran sa inteleaga ca traim intr-o lume care are reguli, intr-o lume care are nevoie de securitate, iar nevoia dialogului dintre Teheran si institutiile internationale este mai acuta decat oricand. Facem un apel la conducerea de la Teheran sa reia dialogul cu comunitatea internationala pentru a garanta securitatea tuturor statelor din regiune. In ceea ce ne priveste, vom continua politica de reluare si intarire a relatiilor cu statele arabe. Vizita pe care am facut-o in Iordania, anul trecut, ne incurajeaza sa continuam aceasta dezvoltare, in asa fel incat Romania sa-si reia bunele relatii cu toate statele arabe, fie ca vorbim de statele din zona Golfului, fie ca vorbim de statele arabe din zona Maghrebului. O atentie deosebita vom continua sa acordam zonei Asia-Pacific. Daca anul trecut am avut contacte la cel mai inalt nivel, in Japonia si Coreea, anul acesta, o atentie deosebita 
dam vizitei pe care urmeaza sa o efectuez in China si in India. Vizita in China se va constitui in cea mai importanta actiune de politica externa in zona Asia-Pacific pentru anul 2006. Traditional, relatiile Romaniei cu China au fost relatii excelente si dorim sa ramanem in aceiasi parametri de relatii. In ceea ce priveste participarea militara a Romaniei, ne vom mentine toate angajamentele anterior asumate. Romania nu va diminua participarea ei nici in Irak, nici in Afganistan, nici in Balcanii de Vest. Ne vom respecta toate angajamentele pana la rezolvarea problemei. In ceea ce priveste Irak-ul, as vrea sa fac o precizare: trupele romane vor ramane in Irak pana cand guvernul irakian va solicita Romaniei retragerea trupelor de pe teritoriul Irak-ului. In momentul de fata, noi desfasuram actiuni de stabilizare, de mentinere a pacii si vom trece la etapa urmatoare, la etapa de reconstructie alaturi de aliatii nostri. Eventuala retragere a trupelor romanesti din Irak poate fi facuta la solicitarea guvernului de la Bagdad si in deplin acord cu aliatii nostri din Irak. In luna septembrie, vom gazdui cel mai important eveniment international pe care Romania l-a gazduit vreodata. Este vorba de reuniunea la nivel inalt a statelor francofone, un eveniment pe care il asteptam cu deosebit interes, un eveniment pe care suntem aganjati sa-l pregatim pentru a corespunde celor mai inalte standarde. Multumesc cu aceasta ocazie guvernului Frantei si guvernului Canadei pentru sprijinul exceptional pe care ni-l acorda in pregatirea acestui eveniment. Dupa cum va este cunoscut probabil, summit-ul va fi dedicat societatii informationale. Este o zona de mare interes pentru Romania si speram ca summit-ul sa fie o reusita din toate punctele de vedere. In acelasi timp, avand in vedere numarul mare de state, membre sau avand statut de observator in cadrul francofoniei - este vorba de 63 de state - Romania va incerca sa propuna cu aceasta ocazie o noua strategie de actiune a statelor francofone, o modalitate prin care francofonia sa devina un element mai important, de sustinere a punctelor de vedere francofone in organizatiile internationale, inclusiv in Organizatia Natiunilor Unite. Suntem convinsi ca este necesara o reforma a francofoniei. Vom incerca sa propunem la nivelul sefilor de stat o noua abordare, care sa faca mai prezente statele francofone in concertul mare al statelor lumii. Avem de asemenea si vom da o atentie deosebita in 2006, relatiei cu diaspora romaneasca din toata 
lumea. Sunt milioane de romani in Statele Unite, Canada, Australia, Italia, Spania, asa cum, de asemenea, sunt puternice comunitati romanesti in statele din vecinatatea noastra. Vom milita pentru ca romanilor organizati in comunitati, in statele din regiune, sa li se respecte drepturile minoritatilor, specifice statelor europene, asa cum si noi respectam drepturile minoritatilor in Romania. De asemenea, vom intari legaturile pe care le avem cu diaspora, indiferent in ce tara s-ar afla. De altfel, bugetul de sustinere a diasporei romanesti pentru acest an este mult imbunatatit fata de resursele financiare alocate romanilor de peste mari si tari, in anii trecuti. In cursul zilei de luni, ambasadorii acreditati la Bucuresti vor primi la sediul misiunii diplomatice un material mai larg, din care eu v-am punctat prioritatile in cateva cuvinte, incercand sa nu fac plictisitoare intalnirea de inceput de an. Va multumesc mult! 

Este o sedinta de bilant, in care se prezinta raportul de activitate al Consiliului Superior al Magistraturii, moment extrem de important nu numai pentru CSM, dar si pentru intreaga justitie a Romaniei. Sunt doua puncte pe ordinea de zi. Primul este prezentarea proiectului de raport, ca si dezbaterile pe marginea acestui proiect ce urmeaza a fi prezentat si aprobat in Parlamentul Romaniei. La punctul doi, alegeri pentru noua structura de conducere a CSM. In conformitate cu Constitutia, mandatul de presedinte si de vicepresedinte al CSM este de 1 an. Au fost invitati sa participe la aceasta sedinta de bilant si presedintele Camerei, presedintele Senatului, primul ministru, seful Delegatiei Comisiei Europene in Romania, Jonathan Scheele, carora le multumesc pentru prezenta la sedinta. Domnule presedinte al CSM, Doamnelor si domnilor membri ai CSM, Doamnelor si domnilor invitati, As incepe cu o concluzie: a fost un an greu pentru CSM. Orice institutie care isi incepe drumul, il incepe cu greutati, in primul rand, datorita reflexului celorlalte institutii care n-ar vrea sa-i dea drumul sa se desprinda. In al doilea rand, datorita realitatii organizatorice si financiare specifice unei institutii care abia se infiinteaza, si nu in ultimul rand, datorita preluarii responsabilitatilor. Nu as fi extrem de alertat de criticile la adresa CSM-ului si aici v-as sugera sa va ganditi ca, in raport cu guvernarea trecuta, v-ati transformat in ministrul Justitiei; sunteti doamna Stanoiu, numai ca va numiti CSM. Luati atacurile la doamna Stanoiu si atacurile la CSM. O sa vedeti ca sunt echilibrate. De ce?! Aici este un raspuns pe care, de data asta, trebuie sa-l dati dumneavoastra. Unul din elementele de credibilizare a CSM-ului este calitatea membrilor CSM in perceptia publica. As vrea sa fim foarte clari; este o diferenta intre realitate si perceptie. Unii din membri CSM au probleme de perceptie publica. Eu nu judec pe nimeni. De aceea, daca intr-adevar iubim justitia, o respectam si ii vrem binele, daca vrem imbunatatirea imaginii CSM, stie fiecare ce este de facut. In ceea ce priveste independenta Justitiei, cred ca a fost anul cel mai fast din ‘89 incoace, as putea spune chiar din ‘46 incoace. Numai acum cativa ani, la inceputul lui 2000, se discuta la nivelul organizatiilor judetene de partid numirea sefului Curtii de Apel, a sefului Tribunalului, a sefului Parchetului Judetean si Municipal. Am rugamintea sa gestionati independenta pe care ati dobandit-o prin lege cu chibzuinta, 
inteligenta si eficienta. Daca cineva va ia independenta, acela nu este decat chiar CSM-ul. Atunci cand veti ceda si veti considera normale interventiile Executivului in structuri ale puterii judecatoresti, va spun de pe acum: sa va fie de bine! Va veti sacrifica singuri, eventual, independenta. Aveti obligatia sa o aparati nu pentru dumneavoastra, ci pentru soarta Justitei. Daca n-ati fi considerat normale unele incercari de interventie, probabil ca luni nu ati fi avut parte de executie publica. Dar platiti un cost si, in calitate de presedinte al Romaniei, va cer sa pastrati independenta puterii judecatoresti. V-o cer pentru ca am si acest drept, si aceasta obligatie. Orice pas, cat de mic, inapoi inseamna ca stirbiti independenta Justitiei in raport cu celelalte puteri, cu puterea politica, executiva, cu cine vreti dumneavoastra. As trage o concluzie. Veti avea atata independenta cat veti sti sa v-o pastrati. Sunteti oameni de instante, conducatori de instante; avem un an de cand ne aflam in aceste pozitii oficiale si sunt convins ca nici unul din dumneavoastra nu poate spune „presedintele Romaniei mi-a dat un telefon, interesandu-se de soarta unui dosar”. Tot ce am avut de spus cu privire la Justitie am spus la CSM si va cer sa respingeti orice stirbire a autoritatii CSM-ului. In paralel cu solicitarea de a va autoanalizati structura interna, de a lua decizii in favoarea Justitiei, pe care mare parte dintre dumneavoastra ati servit-o multi ani, si de a tine cont 
de diferenta intre realitate si perceptie - si imaginea buna este o perceptie, pana la urma - am rugamintea, si nu o rugaminte; pana la urma, va cer sa tineti cont de aceasta realitate. Pentru ca, nu e nevoie sa va reamintesc, dar atunci cand o solutie a dumneavoastra este definitiva si irevocabila, in capul solutiei date scrie numele Presedintelui Romaniei. Am rugamintea sa tineti cont de ambele aspecte: primul, aveti atata independenta cat va va lasa constiinta sa aveti; al doilea, schimbarea perceptiei tine, deocamdata, de componenta CSM-ului. Am rugamintea, cu responsabilitate, sa analizati ce este de facut. Actul de justitie este influentat de proceduri, in primul rand. Am convingerea ca avem judecatori, procurori care stiu carte, care pot sa pregateasca un dosar penal, comercial, chiar daca, indiscutabil, avem nevoie de o continua pregatire a magistratilor romani; pentru ca, si in ceea ce priveste categoria de fraude specifice economiei de piata, deci zona penala, dar si cea comerciala, adaptarea la economia de piata a sistemului judiciar a ramas putin in urma. Din acest punct de vedere, cred insa ca, in momentul de fata -si am discutat de cateva ori cu doamna ministru Macovei - marea problema este procedura. Faptul ca intr-o instanta un domn care nu vrea sa fie judecat se plange de trei ori si ii tot dau termene la doua luni -ca nu are avocat, dupa ce vine avocatul, mai cere si el un termen pentru studierea dosarului - face ca actul de justitie sa se penibilizeze uneori. De aceea modificarea Codului de procedura penala si comerciala este unul din pilonii eficientizarii Justitiei. Am vazut si stim cu totii; pentru ca era stramba citatia la colt -a strambat-o postasul - se respinge dosarul, chestiune de procedura. Sigur, exagerez, dar stiti foarte bine ca sunt lucruri care lasa fondul deoparte si pentru lucruri nesemnificative se respinge un dosar din cauza unor erori de procedura. Sigur, aici nu discutam de lipsa de aparare, de acele lucruri grave care tin de drepturile omului, dar discutam de formalitati care distrug fondul, in conditiile in care avem un Cod de procedura penala si un Cod de procedura Comerciala care, cred eu, trebuie adaptate realitatilor. Numarul de infractori creste mult mai repede decat capacitatea Justitiei de a reactiona. Asta insemna ca nu vom reusi sa mentinem echilibrul daca stam blocati in proceduri, poate reale - si ar fi bine sa se tina cont de ele - dar cred ca trebuie sa ne adaptam putin la realitatea zilei de astazi. Avem, 
cred eu, proceduri care vin de dinainte de ‘89, care erau in regula, pentru ca aveai trei procese pe luna - era eveniment cand aveai un infractor - cu care vrem sa lucram acum, cand numarul infractiunilor, specifice unei economii de piata, a evoluat foarte mult. Sunt convins ca ati perceput mesajul, poate cu usoare exagerari. Voi fi un mediator intre guvern, intre Executiv si CSM, ca reprezentant al puterii judecatoresti. Cer ambelor structuri, din care eu fac parte - la fel cum pot veni la CSM, ma pot duce si la guvern; constitutional, sunt o persoana care are aceasta sansa de a putea media corect - le cer sa inteleaga nevoia de a colabora. In regula, am avut un an in care ne-am spus tot ce am avut de spus unii altora. Este momentul sa intelegem ca fara colaborare in realizarea obiectivelor Romaniei nu vom putea avea succes nici unii, nici altii, nici Romania in ansamblul ei. Exista forme in care puterea executiva si cea judecatoreasca pot colabora pentru atingerea obiectivelor pe care Romania le are, in primul rand, acela de a avea o Justitie sanatoasa pentru 22 milioane de romani. Dar - si daca ne ascundem de asta, gresim - avem un obiectiv imediat si acesta este integrarea in Uniunea Europeana. Sigur, toti stim ca facem Justitie pentru romani. Dar este mai bine sa o facem de la 1 ianuarie 2007 pentru romani in interiorul UE, decat sa o mai amanam si s-o facem doar pentru romani si in 2007. Haideti sa facem un efort comun, un efort care inseamna si cedari, daca vreti, 
la nivelul orgoliilor, dar trebuie sa realizam acest obiectiv extrem de important. Si nu fac nici un secret din a va spune ca, daca mai avem probleme, le avem in zona de lucru, operativa a justitiei, care aplica legile. Nu o sa vin cu multe exemple, dar va pot spune ca in ultimul timp avem trei sesizari extrem de severe de la state membre ale Uniunii Europene, in care suntem atentionati. Lucram in echipa, pe criminalitate transfrontaliera - cazul de care va spun implica 4 tari - se procedeaza la arestarea simultana a lor si voi ii puneti in libertate. Pai, ati stricat toata operatiunea in cele patru tari! Pentru ca, ori citatia a fost stramba la colt, ori judecatorul a fost corupt. Am vazut tunurile puse pe Parchet, generalizat: daca in instanta se pun in libertate infractori, vinovat este Parchetul. Va rog sa va mai uitati si in segmentul de judecatori. Eu inchei, manifestindu-mi increderea ca dupa un an in care s-a asezat, CSM va deveni acea structura care va impinge Justitia spre eficienta. Este ceea ce va cer in calitate de cel mai autorizat politician sa v-o ceara. Am convingerea ca, o data Justitia romana pusa la punct, Romania nu mai are decat o perspectiva pozitiva pentru cei 22 milioane de romani. Cu cat vom intarzia sa o punem la punct, sa o facem mai eficienta, cu atat va fi mai lunga tranzitia si mai necredibila tara. O tara cu o justitie lipsita de credibilitate si ineficienta este o tara care ea insasi nu este credibila. Eu va multumesc pentru ce ati facut anul trecut. Va asigur de tot sprijinul meu pentru activitatea pentru anul 2006, va asigur ca nu voi tolera imixtiuni in Justitie, ca va voi apara independenta si va cer, in acelasi timp, sa v-o aparati si dumneavoastra. Multumesc conducerii CSM, domnului Lupascu si domnului Dascalescu; probabil ca mandatul de un an a fost o solutie nefericita. Sa stiti ca nu m-a suparat deloc atitudinea publica a domnului presedinte Lupascu. Imi aduc aminte ca avea aceeasi atitudine si in relatia cu doamna Stanoiu. Deci este un om care si-a mentinut standardul si il felicit pentru batalia pe care a dus-o sa construiasca o intitutie noua. Ii multumesc pentru ce a facut in acest an si il asigur de tot respectul meu. Va multumesc mult. 

Încă preşedinte al Romîniei pentru vreo patru la nouă ani. Realizator: Nu, e un termen rezonabil. Aşa este. Avînd în vedere solicitarea dvs de a face transmisia legată de politica externă a Romîniei de la Cotroceni, mi s-a părut că din biroul preşedintelui Romîniei nu trebuie făcut un secret şi atunci am ales ca loc de desfăşurare al emisiunii chiar biroul în care lucrez. Nu, este biroul dedicat şefului statului pe care, trebuie să recunosc, sunt primul preşedinte care are curaj să-l folosească, deşi înainte de revoluţie n-a fost folosit niciodată. Da, dar n-a apucat să folosească acest birou. Da, e un excelent tablou al intrării lui Mihai Viteazul în Alba Iulia, iar dacă vă uitaţi pe birou... Da, este bătălia de la Vaslui din 1475. Aşa este normal să fie. Dacă nu de simbolurile ţării lui, de ce să fie înconjurat în primul rînd un preşedinte? Vă mulţumesc. Aşa este. Indiscutabil. Este nevoie de amîndouă pentru că nimeni nu poate să-şi imagineze prosperitatea fără securitate. Este obligaţia nr.1 a unui stat să-şi garanteze întîi securitatea, după care să creeze condiţiile prosperităţii. Dar înainte de a continua discuţia aş vrea să fac o precizare: eu nu am acordat interviul în biroul meu postului Realitatea TV, ci ziaristului Emil Hurezeanu. Corpul diplomatic acreditat la Bucureşti. Dle Hurezeanu, n-o să vă pun restricţii extrem de dure, atîta timp cît în principal rămînem pe subiectul politicii externe, dar cu privire la afirmaţia pe care am făcut-o astăzi, este perfect valabilă. A fost un efort al guvernului anterior: negocierea pentru integrarea în Uniunea Europeană şi nu discut cît de bine a fost negociat, cît de rău ş.a.m.d. Suntem într-o realitate şi anume aceea a semnării tratatului de aderare a Romîniei la Uniunea Europeană pe data de 25 aprilie. În acest tratat sunt foarte multe angajamente, pe care Romînia şi le-a luat, spre a fi îndeplinite pînă la momentul aderării, care poate fi 1 ianuarie 2007 sau 1 ianuarie 2008. Obiectivul acestui guvern este să îndeplinească toate angajamentele, în aşa fel încît data de 1 ianuarie 2007 să fie o realitate. Aici nu ne mai poate ajuta nici un diplomat. Sunt angajamente semnate de noi, să facem să funcţioneze justiţia, să securizăm frontierele, să facem anumite dezvoltări în zona agriculturii, în problematica mediului, în modernizarea legislaţiei justiţiei. Au fost obligaţii asumate de guvernul Romîniei, indiferent cum se numea el, şi un al guvern al Romîniei a continuat obligaţiile asumate. Mai mult decît atît, 
pînă la urmă acordul de aderare a Romîniei, tratatul de aderare a fost semnat de acest guvern, de mine şi de premierul Tăriceanu la 25 aprilie 2005. Deci dacă ceva nu ne-a plăcut, după semnare este însuşit şi trebuie dus pînă la capăt. Nici nu este posibil altfel. Nimeni nu poate avea o politică externă credibilă şi eficientă, atîta timp cît în interior politica internă nu este un catalizator, un susţinător al politicii externe. Este mai mult decît suntem tentaţi să recunoaştem. Realităţile Romîniei ne permit o politică externă foarte dinamică, aşa cum a fost ea desfăşurată în 2005 şi ne vor permite creşterea de credibilitate pe măsură ce înregistrăm performanţe interne. Cred că trebuie să rămînem cu picioarele pe pămînt şi eu sunt unul dintre aceia care nu sunt pregătiţi să treacă la entuziasm în momentul de faţă. În primul rînd, nu-mi place că oameni care sunt anchetaţi, dar încă nu sunt vinovaţi, au devenit subiect de show mediatic. Parcă ar fi un show. Puteam să-l chem pe Arşinel de la Teatrul Tănase să ne prezinte un show despre corupţie şi am fi văzut acest show mediatic. Eu cred că astfel de show-uri au mai fost în Romînia. Aduceţi-vă aminte perioada 2004. Am mai avut astfel de show-uri mediatice. Vreau să cred, vreau să cred însă, că de această dată se va depăşi stadiul de show mediatic, iar instituţiile statului îşi vor face treaba pînă la capăt. Am convingerea că nimeni nu poate fi acuzat, înainte de a fi condamnat. Eu consider că în momentul de faţă instituţiile 
statului au început, arată voinţa de a lupta împotriva corupţiei. Această voinţă este diminuată de acest show mediatic, dar important este ca instituţiile s tatului să ducă anchetele pînă la capăt, iar eventuala vinovăţie să fie demonstrată în instanţe. Deja de cîteva zile acuzăm, punem etichete. Chiar oameni politici se reped să facă acest lucru. Eu cred că singurii care pot pune eticheta "corupt", "hoţ", "cinstit" - sunt judecătorii. Din natura presei ..Aşa este. Însă nu aş vrea să ajungem pînă acolo încît acest show chiar să discrediteze lupta anticorupţie. Aşa este .. aşa este.. Eu cred că deja s-au pus etichete prea puternice pentru stadiul în care se află anchetele. Am mai văzut astăzi un tip de fenomen extrem de neplăcut. Dacă am fost tentat să apreciez discreţia cu care unii oameni politici au fost chemaţi la o instituţie sau alta, faptul că s-au găsit totuşi destui care să distribuie pe telefoanele mobile mesaje: vedeţi că este politicianul cutare la nu ştiu ce parchet, mi se pare că deja alterează acţiunea instituţiilor statului. Dar nu aş vrea să se interpreteze greşit, eu nu dau indicaţii presei, dar sunt un observator atent a ceea ce se întîmplă. Este greşit, Băsescu nu poate face dreptate, Băsescu poate cere doar instituţiilor statului să funcţioneze. Aduceţi-vă aminte ce spuneam şi înainte de a cîştiga alegerile şi după. Unul din obiectivele majore ale mandatului meu este să fac instituţiile statului să funcţioneze, pentru că atunci cînd în lumea largă se va şti că instituţiile statului romîn funcţionează şi politica noastră externă va fi mult mai credibilă. Nu pot. Imediat ce a apărut informaţia în mass media vă mărturisesc că nu am fost informat de parchet, şi constat acum că ... Că bine a făcut procurorul general anticorupţie că nu m-a sunat să mă informeze.. Da, da, de la televizor ca şi dvs. Pe urmă am încercat să-mi clarific despre ce e vorba, dar am aflat absolut ca orice cetăţean despre George Copos, am studiat documentaţia dacă ceea ce se prezintă la televiziuni este şi în dosarele procurorilor. Vă pot spune că nu am dreptul să iniţiez suspendarea lui George Copos, pentru simplul.... Categoric nu, este o întîmplare, bănuiesc. Aş trage o concluzie, domnul Hurezeanu: instituţiile statului trebuie să-şi facă treaba. Mi-aş dori mult ca acţiunea instituţiilor statului să nu fie transformată într-un spectacol de tip teatru de comedie. De aceea cred că toate instituţiile au obligaţia să acţioneze transparent în informarea populaţiei, dar, pe 
de altă parte, fără să încerce să creeze o atmosferă care decredibilizează chiar însuşi modul cum funcţionează instituţiile statului. Am auzit teoria aceasta, este o afirmaţie care nu are nici o acoperire, iar iluzia sau ideea că în momentul de faţă serviciile secrete mai fac jocuri politice este una pe care o resping categoric. Nu ştiu ce au făcut pînă în decembrie 2004 - vă asigur că intervenţia serviciilor în viaţa politică este un lucru pe care l-am interzis de la bun început şi ştiţi foarte bine că am menţinut şefii celor două mari servicii de informaţii, ei oricînd ar putea sta mărturie asupra faptului că cel puţin din decembrie 2004 nu au fost implicate în jocuri politice interne. Aşa este. Nu, parteneriatul strategic cu Statele Unite... Da, dar între timp au adoptat această exprimare, şi mai mult decît atît, la Paris, preşedintele Chirac a vorbit de axa Bucureşti-Paris, care trebuie creată, construită în parteneriatul din interiorul UE. Nu consumată, o realitate împlinită şi în desfăşurare. Aşa este. Nu. Mult prea multe state membre ale UE sunt şi membre NATO ca să putem separa lucrurile, dar organizaţiile sunt categoric diferite şi au obiective diferite. NATO are ca principal obiectiv, securitatea membrilor săi, pe cînd UE are, cel puţin în stadiul actual, ca principal obiectiv prosperitatea membrilor săi. Sigur, UE, aşa cum spuneam şi astăzi, în discurs, trebuie să depăşească faza de simplă piaţă, procedura de ratificare a tratatului constituţional, în opinia Romîniei, 
trebuie să continue în aşa fel încît UE să-şi dobîndească şi celelalte valenţe de care are nevoie. O Uniune Europeană care este doar o piaţă, nu va rezolva capacitatea Europei de a rezista procesului de globalizare. În lipsa tratatului constituţional, rămîne deocamdată la nivel de intenţie... Este explicit. Clar, şi are obiectiv precis, dar, atenţie, NATO nu are ca obiectiv prosperitatea membrilor săi, ci doar securitatea membrilor săi. Or, UE, într-un proiect ambiţios îşi propune să depăşească stadiul de piaţă, îşi propune să aibă o politică externă comună, lucru cu care Romînia este absolut de acord, îşi propune să aibă o politică de apărare, de securitate a UE, lucru cu care Romînia este absolut de acord. Realitatea momentului însă este că politica externă aparţine fiecărui stat membru al UE, iar cealaltă realitate este că, deocamdată, Europa singură nu-şi poate garanta securitatea. Nu, aduceţi-vă aminte tot din discursul meu că Romînia susţine, dincolo de faptul că ea însăşi are un parteneriat strategic cu SUA, în relaţie bilaterală, nu numai în interiorul NATO, Romînia susţine o puternică relaţie transatlantică. Aici, Europa va trebui să adopte soluţia unui parteneriat cu SUA pentru o lungă perioadă de timp. Noi considerăm că este o eroare, o decuplare a Europei de SUA. Aşa este. Ba, vorbesc de o politică în care... de o politică în zona extinsă a Mării Negre şi în mod deosebit în zona Mării Negre, o politică în care Romînia să-şi găsească interesul naţional şi, în acelaşi timp, Romînia cheamă aliaţii săi şi din interiorul UE şi din NATO, la o politică comună în zona Mării Negre, datorită realităţilor acestui spaţiu. Ştiţi, de foarte multe ori, este foarte greu ca atunci cînd frontiera ta este Oceanul Atlantic şi următorul stat este o mare democraţie şi o mare putere, cum sunt SUA, din acea poziţie de la Atlantic se vede într-un fel. Cînd eşti în frontiera orientală... A Europei şi mai ales în zona Mării Negre, unde se văd foarte bine conflictele îngheţate din imediata apropiere a frontierei noastre, plus pe tot nordul şi estul Mării Negre, cînd ştii foarte bine că în această zonă se desfăşoară un puternic trafic de droguri cu destinaţie finală UE, cînd ştii foarte bine că din spaţiul ex-sovietic are loc o puternică imigraţie ilegală către spaţiul UE, cînd ştii că din această zonă se fac exporturi masive ilegale de armament către zone de conflict, unde tu ai militari şi mai ales cînd ştii că de aici pleacă peste 50% din energia necesară Europei, nu poţi 
să nu fi o voce care să atenţioneze asupra acestor realităţi şi trebuie să vă spun, dacă nu s-a observat, în baza argumentelor şi a susţinerilor noastre, în toate structurile politicii europene, dar şi în cele NATO, iată că începe să se producă o orientare a statelor democratice către problematica Mării Negre, lucru extrem de important asupra căruia, şi o spun fără nici o satisfacţie, europenii s-au uitat şi mai atent cu ocazia începutului de criză în aprovizionarea cu gaze. Imaginaţi-vă că în zona Mării Negre un conflict îngheţat s-ar extinde, pentru că nimeni nu ştie ce dimensiuni poate să aibă un astfel de conflict atunci cînd el începe să se dezvolte. Prima problemă care ar apărea ar fi securitatea aprovizionării cu energie a UE. Din acest motiv mă bucură faptul că tot mai multe ţări devin interesate de ceea ce se întîmplă la Marea Neagră, şi noi trebuie să recunoaştem că dincolo de acestea avem şi un interes naţional absolut special - Moldova. Da. Da. în interiorul UE. Din acest punct de vedere, punctul constant exprimat, poziţia constant exprimată de Romînia a fost că teritoriul Republicii Moldova nu poate fi ciuntit. Nu fac nici un secret din a vă spune că dincolo de planurile prezentate pînă în prezent de Ucraina, de Moscova, de Chişinău, Romînia se pregăteşte, are în pregătire o soluţie pe care vrea să o propună partenerilor occidentali, dar şi partenerilor de la Marea Neagră, pentru soluţionarea conflictului transnistrean. Nu intrăm în detalii pentru că n-am făcut-o 
publică încă şi este în proces de definitivare, dar noi vedem o Moldovă care să se deplaseze suficient de rapid către UE. Aici vreau să fiu foarte clar: obiectivul Romîniei este să încerce să convingă factorii de decizie europeni că Moldova trebuie tratată într-un orizont de timp asemănător ţărilor din Balcanii de Vest. Este o ţară de mici dimensiuni şi rămînerea Moldovei în acelaşi pachet de perspective cu Ucraina ar fi în dezavantajul major al Moldovei. Aşa este, aici este bătălia noastră, dacă vreţi, diplomatică, bătălia anului 2006, să scoatem Moldova dintr-o simplă politică de vecinătate cu UE, s-o aducem într-o politică de perspectivă pe termen mediu pentru integrare în UE, pentru că acolo ne putem reîntîlni, cele două state independente cu un singur popor. Bun, dle Hurezeanu, n-aş vrea să las loc la speculaţii; Romînia nu vizează ca obiectiv minimal decît translatarea întregii naţiuni romîne în interiorul UE, şi asta înseamnă că Romînia, ca stat independent, Moldova, ca stat independent, vor intra în UE, dar este o oarecare grabă a noastră, pentru că vrem prin mijloace europene să reparăm o mare nedreptate a istoriei. Da. Sigur că da. Aşa este. Sistemul european. Aşa este. Orizontul de timp de instalare deplină a facilităţilor militare americane este 2008. De la anul se va începe amenajarea locurilor în care vor fi amplasate facilităţi militare americane şi aş vrea să fiu foarte clar din acest punct de vedere: acordul de acces al trupelor americane pe teritoriul Romîniei este un acord cadru, care stabileşte drepturi şi obligaţii pentru ambele părţi. Dezvoltările militare, categoriile de arme, trupe şi muniţii care vor fi în aceste facilităţi militare urmează să fie stabilite în bază bilaterală printr-un acord care decurge din acordul de acces. De asemenea investiţiile pentru modernizarea bazei de la Kogălniceanu, de la Babadag, de la Smîrdan, de la Cincu... Este zonă de antrenament, ca şi Smîrdan. Nu, domnu Hurezeanu, haideţi să limpezim lucrurile acestea, înţeleg aluzia... Este o copilărie.... Noi avem relaţii foarte strînse cu serviciile americane de informaţii, care au ca target lupta antiteroristă. După ce a izbucnit scandalul, vă rog să fiţi convins că activitatea de colaborare între serviciile de informaţii romîneşti, segmentele specializate în lupta antiteroristă, şi serviciile americane nu a suferit nici un fel de modificare. Prezenţa serviciilor de informaţii americane în locurile destinate analizelor, împreună cu serviciile romîneşti, a ameninţărilor 
teroriste este, continuă şi este o realitate a noastră. De aici pînă la a se specula închisori de tortură este o distanţă foarte mare, iar Romînia îsi va respecta angajamentele de colaborare nu numai în interesul SUA, dar şi în propriul ei interes şi în interesul securităţii ţărilor din Europa. Da, a fost corect dl Ungureanu, există centre de luptă antiteroristă şi ele nu trebuiesc confundate cu centrele de tortură. Sunt ofiţeri americani, romîni care analizează... Nu, ale Romîniei, care are interese deosebite, în care se colaborează cu ofiţeri, centre de monitorizare a acţiunilor teroriste din spaţiul din jurul nostru. Nu, nu, nu, nici o legătură. Nici o legătură. Vă pot spune că a fost un ziar american căruia i-am oferit alaltăieri posibilitatea să vadă acest centru. Nu... I-am invitat aşa cum am făcut-o din primul moment. Aduceţi-vă aminte, Romînia a declarat imediat că punem la dispoziţie Baza aeriană de la Kogălniceanu, de la Bucureşti, de la Timişoara, oricine este liber să caute astfel de centre pe teritoriul Romîniei, pentru că nu pot fi găsite, neexistînd, sau n-au existat. Dar de aici pînă la speculaţiile care au apărut în presa elveţiană... Da, care au pus chiar serviciile elveţiene într-o situaţie penibilă. Interceptase o revistă a presei făcută de Ministerul de Externe egiptean pentru ambasadele sale, aşa cum se face şi în Romînia. E anul Europei. 2006 este anul Europei, aici este concentrat efortul nostru major, să ne îndeplinim obligaţiile pentru ca 
la 1 ianuarie 2007 Romînia să devină membru al UE. Asta nu înseamnă că Romînia se cantonează în cele două obiective mari: NATO şi UE. Romînia este în momentul de faţă un furnizor de securitate, intră în categoria statelor care s-au arătat capabile să furnizeze securitate şi nu este un consumator de securitate şi în acelaşi timp Romînia nu vrea să intre doar cu ea însăşi şi poporul romîn în UE, pentru că nimeni nu te preţuieşte doar pentru ce eşti tu. La ceea ce suntem noi trebuie să mai adăugăm o parte din ceea ce putem aduce UE. Este una să fii preţuit pentru ce însemni ca ţară cu 22 de milioane, a şaptea ţară din UE, ceea ce nu-i puţin, dar dacă Romînia vine în interiorul UE cu o bună relaţie cu statele arabe, cu o foarte bună relaţie cu statele din Asia-Pacific, fie că discutăm de China, de Japonia, de Coreea, de India, fie că vine cu o foarte bună rela ţie în statele magrebiene, fie că vine cu soluţii pentru Kosovo, soluţii viabile, vine cu soluţii pentru Marea Neagră. Este o valoare adăugată care se preţuieşte foarte mult. Cu bune relaţii cu aceste ţări. Dar noi nu vrem să fim un intermediar pentru că nu vă imaginaţi probabil că o ţară cum este China are nevoie de o interfaţă între ea însăşi şi UE. În UE mergem cu bună relaţie cu China. În UE mergem cu o bună relaţie cu state arabe. Nu-i puţin lucru, nu-i neimportant să nu te duci cu conflicte sau cu o situaţie de răceală între tine ca ţară membră şi state din afara UE. Şi i de ce nu, un stat cu bune relaţii şi în alte spaţii decît spaţiile, decît spaţiul UE, este o ţară care are şi alternative pentru comerţul ei exterior. Pînă la urmă, viaţa politică a unei ţări, cum este Romînia, nu poate rămîne strict în interiorul UE. Relaţiile ei politice trebuie să se desfăşoare în cît mai multe planuri pentru că la ONU, spre exemplu, nu-ţi este suficientă doar o bună relaţie cu statele membre NATO sau cu statele membre ale UE. Este mult mai mare lumea decît proximitatea Romîniei. Sincer să fiu, nu cred că acesta a fost obiectivul meu. Eu am avut ca obiectiv să distribui punctul de vedere romînesc în toate capitalele importante şi am făcut-o fără ezitare pentru că am vrut să aşez o politică externă predictibilă în toate ţările importante. Cred că da. Nimeni nu mai are surprize în ceea ce priveşte politica externă a Romîniei şi am dovedit-o nu numai prin declaraţii ci şi prin acţiunile noastre, fie că au fost cele în timpul mandatului de membri ai Consiliului de Securitate şi mai ales cînd am avut preşedinţia Consiliului 
de Securitate, fie că au fost cele din cadrul Consiliului Europei, din cadrul Comisiei Europene. Nu am generat surprize nimănui faţă de declaraţia de politică externă din ianuarie 2005 şi am satisfacţia să vă spun că pentru 2006 nu a fost nevoie să facem ajustări în politica noastră externă, dimpotrivă, cu această afirmaţie mi-am început discursul de astăzi. O să vă fac o surpriză nu avem surprize, nu avem modificări în abordările faţă de politica externă pentru 2006. Nu. Gîndiţi-vă că noi am semnat tratatul de aderare abia pe 25 aprilie anul trecut. Deci luna aprilie este a patra lună. Ne mai rămăseseră opt luni. Au fost incidentele cu neratificarea prin referendum a tratatului constituţional în Franţa şi în Olanda. Au fost priorităţile de încetinire, de acordare a acelui timp de reflecţie, în vederea reluării discuţiilor despre tratatul constituţional. Unele ţări au aşteptat raportul din octombrie, altele nu l-au aşteptat. Altele însă aşteaptă raportul definitiv, cel care va fi emis pe data de 17 mai. Eu cred... Nu. Nu. Nu. Dle Hurezeanu, nu ne putem permite să lucrăm cu planuri alternative, iar eu ştiu foarte bine ce face şi guvernul, ce se întîmplă şi-n instituţiile statului. Am convingerea că vom beneficia de aceeaşi obiectivitate în evaluare pentru raportul din luna mai ca şi la raportul din luna octombrie, iar neavînd nici un fel de dubii asupra obiectivităţii raportului, am şi convingerea că Romînia va atinge toate obiectivele, pe care şi le-a asumat în vederea 
integrării, iar pe de altă parte... Nu se poate întîmpla acest lucru, dle Hurezeanu. Nu, pentru că performanţele guvernului sunt bune. Indiferent care este atmosfera în mass media, chiar în rîndul populaţiei, dar obiectivele au fost atinse cu o viteză, pe care nimeni, nici măcar la Bruxelles nu o estima a fi posibilă la nivelul unui guvern al Romîniei. Iată că acest guvern, aşa cum îl mai critic eu din cînd în cînd şi o s-o mai fac, îşi face treaba, iar instituţiile încep să funcţioneze. Nu. Cred că formularea, pe care aţi făcut-o, nu este cea pe care am avut-o eu în discurs. Noi nu vom avea poziţii ostile faţă de Federaţia Rusă şi nu le vom avea din foarte multe motive, iar aici aş face o incursiune în timp. La conferinţa de la Kiev, unde au fost şefii de state din ţările baltice, din statele riverane Mării Negre, unde cred eu s-a greşit neinvitîndu-se Federaţia Rusă, am fost şeful de stat care a spus foarte clar că nu trebuie să ne facem iluzii, că putem rezolva problemele de securitate şi de prosperitate, dacă vreţi, ale Mării Negre, încercînd să izolăm Federaţia Rusă. Federaţia Rusă este una din puterile regionale, la fel ca şi Turcia. Cine crede că se poate garanta securitatea în zona Mării Negre, fără să implici Federaţia Rusă şi Turcia, greşeşte. Poftim? Cei care nu cred pot să înveţe, vor învăţa în timp. Eu sunt convins că Rusia trebuie atrasă în proiectele de stabilizare a Mării Negre şi că o încercare de izolare a Federaţiei Ruse nu numai că nu serveşte nimănui, nici celor care ar încerca să izoleze, nici Federaţiei Ruse, dar Federaţia Rusă îşi poate manifesta ostilitatea ei, atîta timp cît se încearcă izolarea. Or, cine nu recunoaşte forţa Federaţiei Ruse, are o problemă cu înţelegerea politicii regionale... Bun, asta este ... Eu nu cer nimănui să aibă o astfel de abordare, dar aceasta este conduita Romîniei în relaţiile cu Federaţia Rusă. Sigur, o expresie ca aceea "Marea Neagră lac rusesc", dacă ar fi spus cineva Marea Neagră lac romînesc m-aş fi simţit destul de gîdilat în orgoliu, pentru că asta înseamnă că eşti ... Sunt convins că nu, pentru că au şi înţeles la ce se referea. Federaţia Rusă este o forţă în zona extinsă a Mării Negre. Ori obiectivul politicii noastre este să stabilim un parteneriat cu Federaţia Rusă şi nu să ne ostilizăm Federaţia Rusă, ca, de altfel, şi Turcia, pe care o dorim partener, mai ales că este stat membru NATO. Dle Hurezeanu, v-aş ruga să vă uitaţi dincolo de povestea cu lacul rusesc, una din primele capitale vizitate 
de mine a fost Moscova şi acolo a fost o discuţie extrem de deschisă, legat de obiectivele pe care Romînia le are. Şi am vrut ca preşedintele Putin să ştie exact de la mine ce obiective avem la Marea Neagră şi mai ales să nu considere că Romînia o dată intrată în NATO şi în perspectiva intrării în UE va deveni o ţară care să nu aibă altă treabă decît să ostilizeze relaţia cu Federaţia Rusă. Nu, dimpotrivă, avem nevoie de o bună relaţie cu Federaţia Rusă şi toată politica externă derulată în jurul Mării Negre din punct de vedere al Romîniei a fost una în această direcţie. Nu ştiu dacă anul acesta, dar am convingerea că o va face. Să vedem. Mai-iunie, dacă nu mă înşel. Vom vedea care va fi prezenţa la acel forum, care este destinat exact discutării acestor probleme, a proiectelor de dezvoltare economică, şi mai puţin a problemelor care, de ce să nu recunoaştem, sunt probleme care nici unora, nici altora, nu ne convine să fie discutate, dar sunt foarte multe probleme în care avem interese comune: dezvoltarea economică, dezvoltarea infrastructurilor la Marea Neagră, dezvoltarea capacităţilor de transport energie - sunt lucruri care ne interesează şi pe noi şi sunt de mare interes şi pentru Federaţia Rusă şi pentru Turcia, şi pentru Georgia, şi pentru Ucraina. Nu, aici, aş avea o observaţie. Nu, tot acest scandal legat de Ucraina, chiar şi de fraţii noştri din Moldova, este consider eu, unul artificial. Romînia a primit de la Federaţia Rusă gaze, energie, fie că a fost vorba de 
ţiţei, fie că a fost vorba de gaze, la preţul pieţei, încă din 1999. Internaţional. La preţul pieţei internaţionale. Eu eram în guvern în acea vreme cînd a încetat furnizarea la preţ preferenţial a energiei din Federaţia Rusă. Nici un politician romîn nu a reacţionat negativ, pentru că am înţeles regula jocului. Aici nu discutăm de eventuale adaosuri peste preţul pieţei şi n-aş vrea să intrăm în această discuţie acum. Rămîne valabil ce am spus, trebuie văzut cum am ajuns să plătim cel mai mare preţ la gaze şi la a cîta mînă am primit cumva gazele. Trebuie să vedem. Dar criza generată acum cîteva zile a fost una artificială, Moscova a spus pur şi simplu: fraţi ucraineni, fraţi moldoveni, voi v-aţi luat drumul către UE, către NATO, cei care vi l-aţi luat către NATO, cei care nu, nu, dar nu mai sunteţi parte a sistemului economic al Federaţiei Ruse. Renunţaţi la pretenţia de a mai primi gaze la acelaşi preţ la care le primeaţi în timp ce eraţi parte a Uniunii Sovietice. Deci cam asta este... Putea fi interpretată şi aşa... Putea fi interpretată şi aşa, deşi există şi aici un lucru care poate fi discutat dacă aşa a fost sau nu în cele 24 de ore, pentru că pur şi simplu Federaţia Rusă, nu vreau să credeţi că devin avocatul Federaţiei Ruse... Dar Federaţia Rusă a furnizat toată cantitatea de gaze destinată Europei, neţinînd cont de cantitatea pe care ar fi trebuit să o furnizeze Ucrainei. Ucraina avînd conductele pe teritoriul ei şi în baza acordului de construcţie a acestor conducte şi-a prelevat din conducte o cantitate la care avea dreptul şi aici a fost o dispută Kiev-Moscova, nu eu o voi judeca. Cert este însă, dl Hurezeanu, şi aş da iarăşi timpul înapoi, la Hampton Court a fost o întîlnire informală între şefii de state din cele 25 de state membre ale UE plus Romînia şi Bulgaria, în luna octombrie, înaintea summitului oficial din decembrie. La acel summit informal al şefilor de stat am afirmat că Europa are nevoie să-şi găsească alternativă pentru situaţia în care n-ar mai primi energia necesară din Federaţia Rusă sau din statele arabe şi, nu vă ascund... Nu vă ascund, am fost politicianul care a susţinut necesitatea relansării programului nuclear pentru asigurarea unui procent mai mare de independenţă energetică pentru statele membre ale UE. Am făcut observaţia că acest punct de vedere vine de la şeful unui stat care este în cea mai bună poziţie din acest punct de vedere în raport cu toate celelalte state ale UE. Romînia îşi asigură cea mai mare parte a energiei 
din resurse interne, cu excepţia perioadei de iarnă, cînd avem nevoie de un supliment de gaze naturale. N-o să le placă. Deci, eu n-am făcut un apel, am văzut care ar fi soluţia şi am afirmat acolo că Romînia îşi va accelera programul nuclear. Pentru că ne place sau nu ne place, cînd rămînem fără gaze sau ţiţei, ecologiştii tac. Ei pot vorbi foarte apăsat, cînd avem de toate, şi lumină, şi căldură. Dar cînd se întîmplă accidente sau incidente, atunci tac şi sunt chemaţi să vorbească ne-ecologiştii. Da, da... Deci toţi avem dreptul să criticăm în lumea asta, orice. Da.. De evoluţie economică... Da. Şi avem obligaţia să le menţinem, să le consolidăm. Relaţii politice excelente, şi cele comerciale, dar nu sunt la nivelul la care ar putea să fie. Aşa este şi nu am altă explicaţie decît faptul că adesea în instituţii internaţionale interesele Romîniei şi ale Chinei au fost convergente. Şi ne-am susţinut reciproc, lucru pe care vom continua să-l facem şi în anii următori, atîta timp cît interesele Chinei nu vor fi divergente de angajamentele noastre în relaţiile cu NATO şi cu UE. Aşa este.. Eram în guvern, dl Hurezeanu, eram în guvern cînd Romînia a depăşit criza din '98, cînd eram pe punctul de a intra în încetare de plăţi, astea erau evaluările la sfîrşitul anului '98. Romînia intră în încetare de plăţi, în acel moment nu a ajutat-o nimeni. Romînia a ieşit singură din acea criză şi a fost momentul relansării economiei romîneşti. Nimeni nu a venit să ne facă nici un cadou atunci 
sau vreun credit pe termen lung ş.a.m.d. Sunt încrezător în Romînia, în primul rînd, domnule Hurezeanu, şi cred în ţara asta. Nu am avut, însă în acelaşi timp ceea ce am intuit s-a dovedit a fi valabil. Politica externă se face predictibil, trebuie de la bun început asumată.. Fără complexe, categoric, şi mai ales nu ai dreptul în politica externă să ai o declaraţie la Washington şi alta la Paris. Ca om care îşi respectă ţara, în primul rînd, declaraţiile la Washington, la Paris şi la Berlin trebuie să fie similare, cînd e vorba de politica de alianţă, de interesul naţional, de interesele ţării tale ş.a.m.d. Iar eu, după cum bine ştiţi, nu am ezitat ca la Paris să spun acelaşi lucru pe care îl spun şi la Bucureşti şi la Washington. Da, îmi place dar dl Hurezeanu, pentru că nu s-a încheiat emisiunea ştiu că foarte multe partide şi implicit foarte mulţi oameni politici cu răspunderi deosebite sunt la munte, am înţeles, Poiana Braşov, Braşov, îi atenţionez că în acest weekend va fi viscol şi ger, să-şi pună lucrurile pe roate pentru acest weekend ca să nu-i găsim luni seara sub troiene. Ele nu pot fi, rezonabil, solicitate pentru anul acesta ca alegeri anticipate. Vom avea însă posibilitatea să facem alegeri şi poate atunci să facem şi referendumul pentru Constituţie în vederea alegerilor pentru Parlamentul Europei. Aşa este Parlamentul European este un test nu numai pentru politica internă, dar va fi şi un test al voinţei clasei noastre politice de a aduce Constituţia la parametri care să ne permită să funcţionăm eficient şi democratic. Şi eu vă mulţumesc mult.

Buna ziua, bine v-am gasit! La multi ani! Nu ne-am vazut anul acesta. Va doresc sa aveti un an cel putin la fel de bun ca si anul care a trecut, din punctul de vedere al reusitelor Ministerului. Va marturisesc ca anul trecut, cand am venit la bilant, la doar o luna si cateva zile dupa instalarea in functia de Presedinte, eram oarecum pesimist. Nu aveam convingerea ca structura va reusi sa prinda timpul din urma si sa dea romanilor un minister de Interne care sa intre in parametrii specifici unei structuri europene. Spre mijlocul anului, a inceput sa nu-mi mai fie frica de un eventual esec al institutiei si am sfarsit anul optimist. L-am sfarsit optimist, vazand si cele patru rapoarte preview facute de expertii Comisiei Europene pe frontiera, pe crima organizata, pe Oficiul pentru Refugiati si pe Autoritatea pentru Straini. Acestea erau puncte slabe ale activitatii anilor anteriori. Dar iata ca rapoartele facute si predate in luna decembrie aratau progrese serioase si incepea sa se culeaga efortul unui an. Am convingerea ca trendul pozitiv al activitatii dumneavoastre nu mai poate fi oprit si ca raportul de monitorizare va scoate steguletele rosii de pe activitatea Justitiei si a Internelor. Ma refer si la Justitie pentru ca parte din Politie este puternic angrenata atat in actul de justitie, dar si in lupta impotriva coruptiei si a crimei organizate. Din punctul meu de vedere, stiind si evaluand corect potentialul institutiei, nu mai exista indoieli asupra capacitatii institutiei de a indeplini toate angajamentele asumate, pentru ca Romania sa intre in Uniunea Europeana la 1 ianuarie 2007. Am spus-o repetat si tot mai insistent spre sfarsitul anului trecut, o spun si acum, Romania isi va realiza toate obligatiile asumate prin Tratatul de Aderare si in mod deosebit pe zonele care ar putea activa clauza de salvgardare. Din acest punct de vedere, nu pot decat sa va multumesc - rar o fac in fata unei institutii de asemenea dimensiuni - dar sunt obligat de ceea ce ati facut; si nu este corect sa nu dai Cezarului ce e al Cezarului. In ceea ce priveste performanta pentru integrare europeana, o repet, ati facut ce trebuia, si aproape ca ati adus obligatiile asumate dincolo de termenele pe care Romania insasi si le-a asumat prin politicienii ei o data cu semnarea Tratatului. Din nou, va multumesc si va felicit pentru ce ati facut din punctul de vedere al integrarii europene. Acest lucru, sigur, se rasfrange, intr-un fel sau altul, si asupra cetateanului, dar, trebuie 
sa o recunoastem, este un drum lung de parcurs pana cand politistul sa devina acel om al statului in care cetateanul roman sa dobandeasca deplina incredere. Aici este nevoie, in continuare, de o munca formidabila pentru ca notele bune pe care vi le pune sau ni le pune Comisia, in ceea ce am avut de facut din punctul de vedere al integrarii, sa fie, mai devreme sau mai tarziu, note pe care vi le pune si fiecare cetatean roman. Imbunatatirea activitatii la frontiera, a legaturii cu comunitatea si a activitatii in lupta impotriva crimei organizate sunt realitati, dar in mod categoric, Politia va deveni profund respectata de comunitati atunci cand veti raspunde nevoii de zi cu zi a cetateanului. Stiu foarte bine ca nu toti aveti aceasta obligatie. Insa, structurile de Politie, ceea ce tine de Ministerul de Interne, de Politia locala trebuie, in primul rand, sa se apropie de cetatean in rezolvarea problemelor de siguranta ale acestuia. Faptul ca ati inregistrat corect numarul de mici talharii, mergand de la smulsul telefonului si a lantisorului de la gat, pana la smulgerea posetei unei femei in autobuz sau pe trotuar, pana la agresarea verbala a unui cetatean, este foarte bine. Avem, in sfarsit, un numar, un procent de la care plecam. As vrea ca, in mod real, la anul, prin prezenta politistului in preajma cetateanului sa vedem un progres evident si in acest domeniu. Fie ca vorbim de comportamentul politistului de la circulatie sau al celui de la ordine publica, aceste segmente ale 
activitatii dumneavoastra sunt cele care, pana la urma, sunt simtite si resimtite de cetatean in fiecare zi. Aici, am rugamintea sa dezvoltati o adevarata politica a Ministerului de apropiere a Politiei de cetatean. As face o mentiune speciala - pentru ca nu o sa mai am alta ocazie sa o fac - in perspectiva raportului expertilor Comisiei Europene, care o sa apara legat de activitatea DIICOT-ului, a Parchetului General. Am toate informatiile sa spun ca a fost o surpriza extrem de placuta pentru procurorii germani care au verificat dosarele de la DIICOT. Un efort exceptional l-au facut politistii care au ajutat procurorii sa ajunga cu dosarele la un nivel la care sa fie credibile si aproape de momentul trimiterii catre instanta. A fost, probabil, punctul de foc, in ceea ce priveste analizele si evaluarile pe Parchetul General. Va urma evaluarea pe DNA si va rog, cu aceasta ocazie, sa dati acelasi sprijin pe care l-ati dat Parchetului General si DNA-ului, pentru ca, impreuna cu procurorii, sa dovedim ca avem un sistem de parchete care pot sa probeze frauda, evaziunea fiscala, care au capacitatea sa protejeze statul si sectorul privat de fraude. Este, cred eu, al doilea moment extrem de important in evaluarea capacitatii noastre de a lupta eficient impotriva fraudelor, a coruptiei, chiar la nivel inalt, a evaziunii fiscale, a terorismului si a altor segmente care, poate, sunt in atentia politistilor de la Judiciar si Crima Organizata. In perioada imediat urmatoare, programele si resursa financiara va fac apti de realizarea unui succes de proportii, pentru Romania, nu pentru dumneavoastra, si anume, schimbarea culorii steguletului de pe JAI. Alaturi de Justitie, sunt convins ca o veti face. Aici as vrea sa fac niste mentiuni - fiind de fata si doi vice prim-ministri - pe o dezbatere care a fost lansata in ultimele zile: interferenta intre puterea judecatoreasca si Executiv. Eu cred ca avem legi si trebuie sa le respectam. Nu avem nevoie sa cream alte mecanisme, care sa dea impresia ca puterea judecatoreasca este pusa sub controlul puterii executive. Esential este ca, pe aceasta dezbatere, atata timp cat este pusa sub semnul intrebarii independenta Justitiei, dumneavoastra, politistii, sa nu va puneti intrebarea: “Dar eu, un politist, care tin de Executiv?” Vreau sa aveti convingerea ca imi voi mentine principiile pe care le-am afirmat la inceputul mandatului, ca voi interzice si voi actiona impotriva oricarei interferente a vreunei puteri in alta putere. Am vazut 
si etichetari de genul puterea judecatoreasca, o supraputere. Nu, puterea judecatoreasca, sprijinita de dumneavoastra, este cea care vegheaza la aplicarea legii. Va asigur ca nici in cealalta calitate pe care o am, de membru al Consiliului Suprem al Magistraturii, nu voi permite nici o interferenta a Executivului in treburile Justitiei. In ultimele doua luni - si acesta este un subiect la care va rog sa priviti cu relaxare - mi-am propus sa nu mai dau foarte multe motive de dezbatere publica, legat de ce a declarat sau ce nu a declarat Presedintele Romaniei. Am stat si m-am uitat la ce se intampla in viata publica, in mod deosebit la imaginea care se creaza. Cei carora functiile va permit, va rog sa faceti acest exercitiu. Veti vedea un acvariu in care grupuri de interese nelegitime se zbat pentru discreditarea institutiilor statului. Au o formidabila energie in a incerca sa discrediteze institutiile statului, fie ca e vorba de ministri, sa spunem al Justitiei, de procurori sau de politisti. Cand te uiti in spate si ii vezi sustinerile, iti dai seama care este grupul de interese nelegitime pe care le sustine doar pentru ca are acces la televiziuni si la presa scrisa. Nu vreau sa generalizez! Aseara ati putut vedea o astfel de morsa competenta, la televizor, care explica cum e cu grupurile de interese din jurul Presedintiei. Cu o seara inainte, era altul care explica alte grupuri de interese nelegitime si tot asa. Este o formibabila batalie, iar daca pana acum am evitat sa folosesc 
termenul de grupari de tip mafiot, acum nu voi mai evita cuvantul. Veti vedea trusturi de presa care se bat cu alte trusturi de presa, pentru ca in spatele lor se afla niste patroni care apara ori RAFO, ori ROMPETROL sau ilegalitatile de la FNI, care apara sau pun sub mantia nestiintei actiunile viguroase de a pune mana pe cat mai multe SIF-uri. Sau aflam ca vrem sa participam la privatizarea CEC, pentru ca tot controlam niste SIF-uri - si multi dintre voi stiu bine despre ce vorbesc. Eu va cer sa puneti capat acestui mod de a se face pana si politica in Romania. Grupurile de interese care domina grupuri mass-media si le utilizeaza in batalia lor de discreditare a adversarului de piata, a institutiilor statului sunt grupuri nelegitime, de tip mafiot, si am sa va cer sa porniti de la acte nomative emise de Guvern. De prea multe ori, mafia a ajuns pe masa Guvernului. Sunt prea multi cei care au beneficiat de acte normative ce au trecut si prin Parlament, dandu-se explicatii false. Iar responsabilitatea celor care le-au promovat este o responsabilitate care trebuie sa fie asumata. Trebuie sa vedem de ce unii au primit, prin acte normative, scutiri de la obligatiile de plata la bugetul de stat. Si trebuie sa vedem de ce altii n-au primit. Lucrurile au plecat de la Guvern, au fost validate de Parlament, care nu-i informat, au fost promulgate si de Presedinte. Dar am certitudinea ca avem obligatia sa dam ceasul inapoi. Ocazie cu care atentionez si actualul Guvern, nu pentru ca am vreo suspiciune, ci doar il atentionez, sa renunte la practicile anterioare sau sa nu cada in plasa lor. A fost cat pe ce ca un domn care imi spunea ca ar trebui sa raspund pentru tainuire, sa ne pricopseasca cu o alocare directa de contracte, sa mai repetam Portile de Fier I si II. Este un lucru foarte serios pe care vi-l spun astazi si voi tine cont de el la bilantul urmator. Vreau sa aveti curaj sa luati actele normative emise in ultimii 10 ani si sa constatam care au fost acte normative corect emise, cu o buna justificare economica, si care au fost acte normative emise in favoare unor grupuri de interese nelegitime, carora, de acum, o sa le spunem grupuri de tip mafiot. Statul roman a ajuns la stadiul la care isi poate permite sa declanseze deschis lupta cu aceste grupuri. As vrea sa fiu bine inteles. Atunci cand vorbesc de trusturi de presa, nu vorbesc de ziaristul care scrie cinstit articolul. Nu vorbesc de cel care are o meserie din asta sau de cei care fac o investigatie corecta. 
Vorbesc de cei care care utilizeaza presa in bataliile dintre grupuri de interese nelegitime, care au beneficiat de protectie politica la un moment dat sau care poate chiar mai beneficiaza si acum. Acest tip de grupuri nu trebuie lasate sa schimonoseaca societatea romaneasca. De la ele aflam cat de putred este statul roman, pentru ca au interesul sa discrediteze institutiile statului. De la ele aflam cat de corupti sau incompetent este procurorul care ancheteaza, cat de corupt este politistul care ancheteaza, cat de incompetent este judecatorul care a dat o solutie intr-un dosar. Si pentru ca a venit vorba despre acest lucru, fac o observatie, care nu are legatura cu ceea ce v-am spus. Este ceva ce va cer in calitate de Presedinte, de sef al statului. Ma uitam la jalnicele reactii ale refuzului de punere in aplicare a unor hotarari judecatoresti. Daca un membru al Guvernului, fie el si ministrul Sanatatii, incearca sa nu puna in aplicare hotarari ale instantelor, ce putem cere ca respect unui om de rand? Daca la nivelul Guvernului, domnilor vice-prim-mistrii, punem sub semnul intrebarii si incercam sa gasim formule sa comunicam...despre ce? Despre invinuiri si inculpati? Daca incercam sa gasim formule sa comunicam, nu mai putem discuta nici de a sustine increderea in Justitie, nici de a sustine ceea ce toti vrem sa fie independenta Justitiei. O sa vedeti ca se incearca tot felul de tertipuri, intrebandu-se unii, tot morse competente, ca aseara la televizor: oare cum manipuleaza 
Presedintele procurori, judecatori si politisti? Oare pe cine mai trimite Presedintele in fata instantei? Oare ce jocuri politice mai face Presedintele, ca nu s-a inteles politic cu nu stiu ce domn din vreun partid? Acest mod de discreditare, pana la urma, a muncii dvs., a muncii procurorului sau a judecatorului, este aceea care vrea sa creeze neincredere in institutiile statului. Grupurile de interese nelegitime nu au nevoie de un stat cu institutii avand autoritate si credibilitate. Ei sunt cei care trebuie sa dea credibilitate continuei denigrari a institutiilor statului. Vreau sa fiu bine inteles: statul roman inca nu are institutii perfecte, are institutii care incearca sa prinda vremea din urma si sa ajunga sa aiba o calitate care sa il satisfaca pe cetatean. Dar vreau sa stiti ca am inteles foarte bine jocul mediatic al grupurilor nelegitime de interese si va cer, in acelasi timp, sa nu tineti cont decat de semnalele reale trase de presa, si nu de intoxicarile care vor sa decredibilizeze institutiile. Noua nu trebuie sa ne pese ca sunt grupuri de interese nelegitime care au ca obiectiv discreditarea institutiilor statului. Pentru ca noi nu lucram pentru aceste grupuri de interese nelegitime. Eu, dumneavoastra, fiecare dintre noi, lucram pentru cele 22 de milioane de romani. De aceea - stiu ca uneori va este greu - dar trebuie sa treceti, uneori, chiar si peste campanii impotriva unor actiuni legitime de aparare a legii. Aveti obligatia sa aparati legea. Va asigur ca - cel putin eu stiu mult mai mult decat presupuneti ca as sti - adesea am stiut si cand ofiteri sau magistrati urmeaza sa devina tinta a unor campanii. Prin sefii dvs. am si dat avertismentul ca ofiterul sa isi vada de treaba, ca stiu despre ce este vorba, dar marea mea rugaminte la dvs. este sa considerati ca aveti un singur stapan: legea! Legea si cetateanul! Dincolo de asta, nimic nu ne scuza vreo slabiciune. Era obiceiul pasului inapoi cand se pornea o avalansa de acuzatii, uneori temeinice, alteori netemeinice. Pentru cele netemeinice, nu avem dreptul la pas inapoi. Pentru cele temeinice, avem oligatia sa il facem si sa incetam sa nu raspundem in fata legii. Cred ca am lansat o tema de care toti ne-am ferit, dar pe care trebuie sa o abordam si vreau sa vad cum o sa arate rezolvarea acestei teme la anul: analiza actelor normative date in folosul unor grupuri nelegitime de interese. Vreau sa fiu foarte clar. Recunosc grupurile de interese legitime, organizatiile care transparent isi sustin 
puncte de vedere, dar voi considera intotdeauna ca favoruri economice facute prin acte normative emise de Guvern, fie ca sunt hotarari, ordonante sau ordonante de urgenta. Atunci cand aceste acte nu sunt justificate, ele sunt expresia ajungerii coruptiei pe masa Guvernului. Si, mare atentie, de cele mai multe ori, pentru o ticalosie, se folosesc oameni nevinovati. Se spune: pentru cei 300 de muncitori, noi dam o binecuvantare la o frauda de 300 de milioane de dolari, prin acte normative emise chiar de Guvern. Vreau sa aveti in atentie o astfel de abordare. Ea inseamna echilibru, corectitudine, analiza rece si nepartinitoare, dar, mai ales, inseamna profesionalism pentru politist, pentru procuror si pentru judecator, in cele din urma. Eu inchei, multumindu-va inca o data pentru eforturile pe care institutia le-a facut in 2005. Dupa cum stiti, in 2005, la Interne, nu am facut decat o singura avansare, la sfarsitul anului, a sefului trupelor de jandarmi, domnul general Simion. Am facut 83 de treceri in rezerva de generali si as vrea sa va spun ca ieri am semnat decrete pentru 8 avansari la trecerea la grad de general sau echivalent general - sper ca la aceasta ora sunt in Monitorul Oficial. Domnul Petrica Constantin Vizitiu, domnul Lucian Fuica, domnul Florin Gabriel Manole si Constantin Manoliu au fost avansati la gradul profesional de chestor de politie. De asemenea, am avansat la gradul de chestor principal de politie, echivalentul pentru general cu doua stele, iar cei de 
dinainte au trecut de la colonel la general cu o stea. Domnul Nelu Pop, domnul Vasile Gabriel Nita si domnul Dan Fatuloiu primesc prin decret gradul de chestor principal de politie si, in sfarsit, domnul Anghel Andreescu, chestor general, general cu patru stele. 

La mulţi ani, români! Ne vedem pentru al şaptelea an în Piaţa Universităţii. Ne-a fost greu, dar am ajuns la un capăt de drum şi începem un alt drum, drumul victoriei noastre, drumul bucuriei noastre. Zilele acestea foarte mulţi îşi pun întrebarea cine a dus România în Uniunea Europeană? Românii au dus România în Uniunea Europeană şi astăzi suntem gata să fim membri ai Uniunii Europene pentru că aţi vrut voi, fiecare român, fiecare cetăţean, fiecare român din frontierele României, fiecare român din afara frontierelor. Poate la fel ca noi au vrut şi românii din Moldova, şi românii din Ucraina, şi românii din Serbia, şi românii din Bulgaria, şi românii din Ungaria, şi românii de peste tot din lume. Voi toţi, românii, mi-aţi dat şansa uriaşă să fiu preşedintele României atunci când intrăm în Uniunea Europeană şi pentru asta vă mulţumesc. Vă mulţumesc, români! Peste câteva secunde începe anul 2007, un an al demnităţii noastre. După ce în 2004 am intrat în NATO, ne-am asigurat securitatea. Intrând în Uniunea Europeană, ne asigurăm pacea şi prosperitatea. Este o şansă uriaşă pentru noua generaţie să depindă de ea şi de nimeni altcineva. Vă doresc tuturor să fiţi puternici, să aveţi curaj să vă luaţi viaţa în propriile mâini, să aveţi curaj să ştiţi ce vreţi, să aveţi curaj să hotărâţi pentru voi. Intrarea în Uniunea Europeană vă garantează libertatea de a hotărî pentru voi. Ne apropiem de momentul extraordinar al libertăţii noastre depline, ne apropiem de momentul solidarităţii noastre cu alte 480 de milioane de cetăţeni. Am ajuns aici pentru că aţi vrut voi şi am ajuns aici pentru că cetăţenii Uniunii ne-au ajutat. La Mulţi ani, români! 

La mulţi ani, sibieni! Bine v-am regăsit! Ultima dată ne-am întâlnit în piaţă înainte de alegerile din 2004! Atunci aţi avut încredere să-mi daţi votul dumneavoastră! Astăzi, eu vă mulţumesc că prin votul dumneavoastră mi-aţi făcut onoarea să fiu preşedintele României, cu care România intra in Uniunea Europeana. Va multumesc! Iată că România trăieşte două evenimente extraordinare. Unul s-a petrecut astăzi, la ora zero, intrarea României, a românilor, în UE. Noi n-am intrat, ci ne-am întors după 60 de ani, în care am lipsit fără ca cineva să ne întrebe dacă vrem să lipsim. Am revenit acasă, în Europa noastră! Al doilea eveniment extraordinar este că intrăm în Europa, cu Sibiul - capitală europeană, o capitală culturală, care va face ca toată Europa să privească România prin oamenii, prin sufletul, prin cultura sibienilor! Veţi fi, timp de un an, cartea de vizită a României în Europa şi pentru asta, pentru onoarea cu care v-aţi pregătit să faceţi faţă acestei competiţii a culturii din Europa, eu vă mulţumesc tuturor sibienilor! Azi-noapte eram în Piaţa Universităţii şi mi-am stăpânit un gând care mă ducea nu numai la Bucureşti, ci departe, în ţară, la Timişoara, la Sibiu, la Cluj. Acum 17 ani, tineri au murit pentru ca noi, astăzi, să ne bucurăm că am revenit în familia europeană. Lor trebuie să le aducem o pioasă recunoştinţă. Poate în noaptea de Anul Nou mi-a fost greu să aduc aminte despre un moment dificil, dar astăzi trebui s-o spun: dacă noi suntem azi liberi, este pentru că un grup de oameni s-au sacrificat pentru libertatea noastră. Sibienii care au fost în prima linie a luptei pentru democraţie şi pentru libertate înţeleg probabil mai bine ca oricine care a fost costul libertăţii noastre şi pentru asta vă mulţumesc tuturor sibienilor care aţi fost solidari cu libertatea acum 17 ani. În noaptea trecută am încheiat în sfârşit tranziţia. Foarte mulţi, şi am văzut tipul acesta de dezbatere deja, se întrebau cine are meritul intrării în UE, guvernul de azi, guvernul de ieri, guvernul de alaltăieri. Realitatea este că singurii care trebuie să-şi asume meritul intrării noastre în UE sunt cei 22 de milioane de români; ei au fost aceia care zi de zi au plătit factura modernizării României şi pentru asta oamenii politici trebuie să se uite la fiecare român cu respect, cu dragoste şi cu gândul pe care trebuie să-l poarte întotdeauna în minte: dacă poate face ceva pentru fiecare dintre români şi pentru toţi la un loc. De fapt, românii nu cer decât un singur lucru: 
să fie lăsaţi liberi, să fie lăsaţi să-şi pună în slujba lor capacitatea lor de a genera bine pentru fiecare, pentru comunitate, pentru România. Este adevărat, mai avem încă un drum lung care înseamnă dezvoltarea noastră de acum înainte, un drum care va dura 15-20 de ani, dar până când vom ajunge acolo unde trebuie să fie România, ştim un singur lucru: că începând de astăzi, nouă, tuturor, ne este garantat mai binele, pentru că am intrat într-o lume în care fiecare cetăţean poate să-şi asigure propriul lui bine. Am intrat într-o lume pe care românii şi-au dorit-o întotdeauna, într-o lume care va da şanse în primul rând tinerei generaţii care a crescut în ultimii 17 ani şi cu siguranţă înţelege mai bine decât oricare dintre noi, cei veniţi din timp, cum vor să arate România. A venit timpul să ascultăm tânăra generaţie, să ne aplecăm asupra dorinţei ei de a vedea România viitoare. Este un lucru pe care avem toţi obligaţia să îl facem, şi politicieni, dar şi părinţi. Mă gândeam în aceste momente de extraordinară emoţie şi schimbare a României, care este soluţia noastră. Intrăm într-o lume în care se vorbeşte de solidaritatea între popoare, dar dincolo de solidaritatea între popoare în primul rând trebuie să fim solidari noi între noi, în familii, în comunitatea în care trăim, la locul de muncă, în ţara asta. Este timpul să fim puternici prin capacitatea noastră de a fi solidari. Probabil că solidaritatea este cheia succesului nostru în continuare şi vă cer tuturor să fim solidari 
unii cu alţii. Eu vă asigur de toată solidaritatea mea cu fiecare dintre români. De altfel, nicăieri nu mă simt mai bine decât între oameni. Mi-e mult mai bine între oamenii din oraş, între oamenii din comunităţi, decât în biroul meu de la Cotroceni. Dacă aş putea mi-aş aşeza un birou chiar aici sau în fiecare capitală de judeţ în câte o zi. Este un lucru pe care simţi că trebuie să îl primeşti nu de la administraţie, ci trebuie să-l primeşti de la tine pentru a-l da celor care te-au ales. V-aş ruga să-mi permiteţi să rememorez un lucru pe care l-am spus aici, la Sibiu, când la sfârşitul mitingului vă salutam. Iată că începând de astăzi, România şi Sibiul, ca o mare capitală europeană, ca fereastră prin care Europa priveşte la români, a ajuns să fie în situaţia de a gândi la a trăi bine. Dragi sibieni, vă mulţumesc încă o dată pentru votul vostru şi vă spun încă o dată acum, la intrarea în UE: să trăiţi bine! Să aveţi grijă fiecare de voi, de familiile voastre, de colectivul în care lucraţi, de comunitatea în care trăiţi şi cu certitudine vom trăi bine. Vă doresc un an cu bucurii şi vă asigur că în acest an în care Sibiul este capitală culturală europeană voi fi un vizitator frecvent al Sibiului. La mulţi ani, sibieni! Domnule primar, permiteţi-mi să vă mulţumesc pentru invitaţia pe care mi-aţi făcut-o de a fi aici, pentru munca pe care aţi desfăşurat-o pentru ca Sibiul să fie gata să devină astăzi capitală europeană. Vă mulţumesc mult pentru ce aţi făcut pentru România dumneavoastră şi sibienii! 

Domnule Ministru de Externe, Domnilor consilieri, Excelenţa Voastră, Domnule Nunţiu Apostolic, Excelenţele Voastre, doamnelor şi domnilor ambasadori, Permiteţi-mi, în primul rând, să vă mulţumesc, Domnule Nunţiu Apostolic, pentru cuvintele calde pe care, în numele corpului diplomatic mi le-aţi adresat mie şi, prin mine, tuturor cetăţenilor români şi, mai ales, pentru că sunteţi alături de poporul român, împărtăşind bucuria şi speranţa sa, ocazionate de momentul istoric de la 1 ianuarie 2007. Doresc, de asemenea, să folosesc acest prilej pentru a adresa, cu ocazia Noului An, cele mai calde urări, şefilor de stat şi de guvern ai statelor pe care le reprezentaţi, dvs personal, familiilor şi compatrioţilor dumneavoastra. Doamnelor şi domnilor, La începutul acestui an, am deschis o nouă pagină în istoria României moderne. Aşa cum vă spuneam la întâlnirea de anul trecut, nu exista alternativă pentru aderarea României la Uniunea Europeană la 1 ianuarie 2007 şi iată că acest lucru s-a confirmat. A fost voinţa cetăţenilor României şi ea s-a împlinit. Cu toate acestea, doresc să subliniez că data de 1 ianuarie 2007 nu ne-a făcut să ne relaxăm. Ne-a adus doar o nouă perspectivă care ne motivează să căutăm avantajele unei integrări depline, un viitor mai sigur şi mai prosper clădit, de această dată, în solidaritate cu partenerii noştri europeni. Ceea ce ne preocupă acum, şi ceea ce va constitui principala prioritate a anului 2007 este conturarea profilului României de membru responsabil şi eficient al Uniunii Europene, pe deplin conectat la marile teme de dezbatere ale agendei europene. Împărtăşind aceleaşi valori cu celelalte state ale Uniunii Europene, acţiunea României are la bază convingerea că o Uniune mai puternică şi mai prezentă pe scena internaţională va fi nu doar în beneficiul păcii, securităţii şi prosperităţii continentului european, ci şi al comunităţii internaţionale în ansamblul ei. Trăim într-o perioadă în care ne confruntăm cu fenomenul globalizării şi apariţia unor noi poli de putere. Uniunea trebuie să fie mai convingătoare în arena internaţională, iar resursele de care va avea nevoie pentru aceasta trebuie să vină tocmai din solidaritatea şi forţa politică, economică şi socială a noastră, a statelor membre. Este un lucru pe care l-am înţeles deja şi ni l-am însuşit. Ambiţia Uniunii Europene de a construi un proiect extern credibil şi eficient depinde de capacitatea sa de a gestiona provocările interne, deloc uşoare, dacă e să ne referim doar la exemplul 
Tratatului Constituţional. României opteaza pentru un Tratat solid, capabil să consolideze legitimitatea acţiunii politice la nivel comunitar. Fără un asemenea Tratat, Uniunea nu se va putea transforma prea curînd într-un actor global, puternic şi ascultat. Multe capitole inovatoare ale Tratatului, printre care acela dedicat politicii externe, pot fi păstrate ca atare, pentru că nu au generat controverse. Actuala Preşedinţie a Consiliului va primi tot sprijinul României pentru relansarea dezbaterii pe noi coordonate, menite să accelereze procesul de acordare a textului la parametrii reali ai evoluţiilor politice, economice şi de securitate intra şi extra-comunitare. Vorbind despre principalele teme ale agendei europene, vreau să mentionez subiectul “extindere”. România are ambiţia de a demonstra, prin forţa propriului exemplu, că extinderea şi aprofundarea pot decurge simultan. Există o nouă realitate europeană, post-valul 5, care nu trebuie neglijată. România pledează pentru “politica uşilor deschise”, ca factor major de stimulare a reformelor democratice şi a dezvoltării economice. Aşa cum am discutat cu preşedintele Republici Moldova, Vladimir Voronin, România va continua să sustină ca perspectiva europeană a Republici Moldova să fie aceeaşi cu cea de care beneficiază statele din Balcanii de Vest. Politica Europeană de Vecinătate este deja un vehicul de propagare a valorilor şi standardelor în zonele răsăritene şi sîntem decişi să contribuim la evoluţia ei către un plus 
de consistenţă. Salutam intentia actualei presedintii de a porni pe aceasta cale. România a susţinut aducerea mai insistentă în dezbaterea comunitară a subiectului securităţii energetice. Am semnalat frecvent complexitatea dosarului energetic. El presupune - alături de relaţiile cu statele producătoare - diversificarea, liberalizarea, conlucrarea între actorii politici şi operatorii economici, dar şi investiţiile în cercetare şi dezvoltare. Continuăm să vedem cea mai bună soluţie într-o politică energetică comună a Uniunii Europene. O asemenea politică va putea garanta eficienţa energetică, diversificarea resurselor şi a rutelor de transport şi liberalizarea sectorului energetic, de la furnizor la utilizator. Un astfel de proiect rămîne imperativ, în pofida dificultăţilor pe care le comportă. Stimaţi oaspeţi, Aş dori să insist asupra importanţei pe care starea de spirit a cetăţenilor europeni o va avea dacă ţinem la realizarea obiectivelor deja fixate. Ştim că tot mai numeroşi cetăţeni europeni au devenit euro-sceptici. Pe termen mediu, există riscul ca rezerva lor faţă de viitorul Uniunii să se accentueze. Din acest motiv, dialogul permanent cu cetăţenii statelor-membre a devenit instrumental pentru viitorul însuşi al Uniunii Europene. Dorim, ca nou stat-membru, să participăm cu toate mijloacele la un asemenea dialog. Aş dori să vă mărturisesc o preocupare personală pe această temă: Uniunea a reuşit să depăseaşcă, în mod formal şi instituţional, vechile diviziuni est-vest. Este o realizare istorică. La nivelul cetăţenilor vest-europeni, însă, persistă un deficit de cunoaştere şi ezitări în acceptarea est-europenilor ca parteneri deplini şi membri ai aceleiaşi familii. Nu doresc să generalizez, dar fenomenul există şi are efecte asupra Uniunii în ansamblu. Trebuie să promovăm, împreună, căi de a îmbunătăţi cunoaşterea reciprocă, în special pe direcţia est-vest. Rezultatul va spori coeziunea internă a Uniunii, va diminua tendinţele ultra-naţionaliste sau extremiste şi va consolida Uniunea noastră, cu 27 de membri. Am convingerea că avem nevoie de acest lucru. Doamnelor şi domnilor, Nu numai Uniunea Europeană se află în plin proces de reformă. Alianţa Nord-Atlantică cunoaşte la rândul ei un proces de transformare, de adaptare la provocările noului mileniu. Viziunea noastră asupra securităţii internaţionale depinde de aceste transformări, dar principiile în care credem nu pot fi negociate. În ceea ce ne priveşte, NATO rămâne principalul garant al securităţii României 
şi după aderarea la UE. Aderarea la UE nu va modifica viziunea noastră despre Alianţă; există un imens potenţial de cooperare între UE şi NATO, pe care dorim să-l fructificăm prin iniţiativele noastre viitoare. Dorim să imprimăm aceeaşi viziune în relaţia cu Statele Unite ale Americii. Nu concepem Europa si America de Nord decât ca partneri. Împărtăşim aceleaşi valori, avem aceleaşi obiective şi, pentru promovarea acestora, avem nevoie unii de ceilalţi. Odată cu aderarea la Uniunea Europeana, relaţia noastra bilaterala cu SUA a intrat într-o etapă de consoliodare a parteneriatului strategic. Crucial pentru credibilitatea şi rolul Alianţei în secolul XXI este, în opinia noastră, succesul NATO în Afganistan. În ceea ce priveşte extinderea NATO - încurajată la summit-ul de la Riga, este importantă evitarea impresiei de ierarhizare a candidaţilor, pentru toţi trei existând domenii în care este necesară o accentuare a eforturilor, în vederea îndeplinirii criteriilor de aderare. Este necesară, în acelaşi timp, intensificarea sprijinului aliat pentru ca actualii candidaţi să fie pregătiţi de aderare în 2008. Rămănând tot în planul securităţii, dincolo de aceste considerente de ordin mai general, aş dori să mă refer la situaţia specifică din două zone foarte apropiate de Romania. În Balcani, 2007 va reprezenta într-un fel “anul adevărului”. Este anul în care comunitatea internaţională va trebui să demonstreze că poate propune o soluţie viabilă pentru provincia Kosovo. Sunteţi 
desigur la curent cu rezervele pe care le avem faţă de impunerea unei soluţii pripite, care ar neglija impactul unor evoluţii negative. Nu voi mai dezvolta, aici, acest subiect. Cred însă că problemele sensibile din Balcani - Kosovo, perspectivele Bosniei şi Herţegovinei, ale Republicii Muntenegru, angajarea Serbiei pe orbita europeană, dar şi combaterea criminalităţii sau a puseurilor extremiste - îşi vor găsi rezolvarea numai într-o abordare unitară, la nivel regional. Dificultăţile din aria Balcanilor de Vest pretind o soluţie integrată. Faptul ca Romania si Bulgaria sunt, astazi, membri deplini ai Uniunii, completeaza ceea ce expertii numesc “încercuirea strategică” a Balcanilor de Vest, pe care eu aş numi-o mai degrabă “îmbratişarea strategică” a acestei regiuni de importanţă majora. Prin urmare, Uniunea, in cooperare cu alti actori internationali, dispune de mult mai multe mijloace pentru a promova stabilitatea intregii regiuni. Romania va fi parte din acest efort. A doua zonă care concentrează tot mai mult atenţia noastră este situaţia de securitate în bazinul Mării Negre, ţinând cont că aceasta nu este doar o zonă de mare perspectivă, dar şi una cu multiple riscuri şi provocări. Vrem să dotăm regiunea cu instrumente şi mecanisme pentru controlul traficului ilicit de orice natură, pentru combaterea terorismului şi a proliferării armelor de distrugere în masă. Ne dorim ca 2007 să aducă progrese reale în soluţionarea diverselor conflicte îngheţate din regiune şi suntem deschişi la dialog cu orice partener care poate contribui la aceasta. De aceea, vom sprijini eforturile NATO de a consolida reformele în domeniul apărării şi combaterea terorismului, prin amplificarea parteneriatelor cu statele din regiune şi vom susţine implicarea UE în procesele de soluţionare a conflictelor îngheţate, inclusiv sub umbrela Politicii Europene de Securitate şi Apărare. Separat, intenţionăm să dezvoltăm anumite proiecte de securitate democratică, începînd cu implementarea unui mecanism regional funcţional pentru reacţii la urgenţe civile. În cadrul Forumului Mării Negre, România va acţiona în continuare pentru valorificarea potenţialului energetic, dar şi pentru valorizarea diversităţii culturale, religioase şi lingvistice din bazinul Mării Megre. Sperăm ca, împreună cu statele vecine, să transformăm această regiune într-un model de coexistenţă paşnică. Nu în ultimul rând, este fireasca continuarea preocupării noastre pentru comunitatea româneasca din afara granitelor tarii. 
Vom continua sa fim alaturi de români, oriunde sunt ei, să fim mandri de succesele lor si sa-i sprijinim in mentinerea identitatii nationale. Am început acest an cu trei vizite în statele în care trăiesc comunităţi importante de etnici români: Ucraina, Republica Moldova, Republica Serbia. Am vrut să-i asigur personal că noul statut al României de membru al Uniunii Europene nu va creea o nouă linie de diviziune la graniţele noastre. Mai ales in Republica Moldova, unde numarul acestora este majoritar, este datoria noastră morală să promovăm menţinerea identităţii româneşti, prin toate mijloacele legale şi instrumentele financiare educaţionale şi culturale pe care statul român le are la dispoziţie. Vom facilita libera circulaţie a persoanelor de origine română mai ales a tinerilor care doresc să studieze în România sau să se restabilească în ţara de origine fără să ne abatem de la exigenţele europene în materie. Stimaţi oaspeţi, România va avea un comportament de membru responsabil al Uniunii Europene şi NATO. Nu va exista nici un motiv pentru a pune la îndoială buna credinţă cu care ne vom manifesta în acest cadru. Pe de altă parte, politica externă a României nu se va limita la acţiunile inerente statutului său de membru al celor două organizaţii. Ea va continua să vizeze orizonturi mai largi şi obiective tot mai ambiţioase. Obiectivele fundamentale ale politicii externe în ansamblu, pe care le-am stabilit la începutul mandatului meu, nu se schimbă şi, de aceea, nu voi mai 
insista asupra lor. Ceea ce s-a schimbat însă este perspectiva din care le urmărim şi numărul crescut de instrumente prin care putem să le promovăm. Se nuanţează, de asemenea, acţiunea politico-diplomatică, în funcţie de noile circumstanţe, noi oportunităţi şi noi răspunderi. Finalitatea majoră a proiectului Europei reunificate este garantarea păcii şi democraţiei pe întreg continentul european. Succesul Uniunii Europene în această direcţie a demonstrat lumii întregi realismul acestui deziderat şi numai astfel ne putem explica faptul că modelul construcţiei europene tinde să fie copiat. De aceea, este în interesul nostru ca spaţiul de pace şi democraţie să se extindă. Într-o lume globalizată, natura conflictelor devine tot mai sofisticată. Perceperea surselor de conflict diferă de la o regiune la alta. De aceea, oricît ar părea de dificil, dialogul politico-diplomatic, dar mai ales dialogul inter-cultural şi inter-confesional este o soluţie raţională de care dispunem. Este de datoria noastră să împărtăşim la scară mondială valorile care au fondat pacea, prosperitatea şi dezvoltarea societăţilor noastre. Întărită de această convingere, România va urmări aşadar promovarea valorilor fundamentale pe care Uniunea se întemeiază: respectarea democraţiei, a demnităţii umane, a libertăţii, egalităţii, statului de drept, respectarea drepturilor omului, inclusiv a drepturilor persoanelor care aparţin minorităţilor naţionale. Vom milita îndeosebi, cum am facut-o şi până acum, pentru promovarea acestor valori în spaţiile de imediată vecinătate. Mă refer, în primul rând, la regiunea extinsă a Mării Negre şi la Balcanii de Vest. România este gata să împărtăşească acestor state din propria experienţă, pentru a sprijini procesele lor interne de modernizare şi consolidare a democraţiei. Ca ţară căreia îi revine datoria securizării frontierei externe a Uniunii, România va intensifica relaţiile cu statelele din propria vecinătate, încercînd să contribuie, onest şi responsabil, la apropierea lor de valorile europene. Nu este usor sa reconciliem dorinta noastra comuna de securitate, de intarire a frontierelor externe, de prevenire a migratiei si traficului ilegal, cu exercitarea unei influente pozitive si promovarea valorilor europene in afara granitelor. Speram ca România se va bucura de sprijinul si solidaritatea tuturor statelor europene interesate in acest demers. Progresul păcii şi democraţiei, racordarea la valorile democratice, la efortul de creştere a încrederii şi de consolidare 
a securităţii regionale, sunt obiectivele pe care le urmărim şi în raport cu statele central-asiatice. În viziunea României, Asia Centrală trebuie să devină un perimetru al convergenţei şi al construcţiei, nu un teren al competiţiei. Vedem necesară crearea unor punţi de cooperare Europa - Marea Neagră - Marea Caspică - Asia Centrală. Din perspectiva avansării Procesului de Pace, dorim să reconstruim, pe baze noi, şi raporturile tradiţionale pe care Romania le-a avut cu statele din Orientul Mijlociu, să consolidăm relaţiile cu Statul Israel şi cu statele arabe. Doamnelor şi domnilor, Valorile europene la care m-am referit nu pot fi promovate decât într-un spirit de toleranţă. Şi legat de acest principiu, aş dori să mă refer la primul mare proiect al României în calitate de stat membru al Uniunii Europene. Oraşul Sibiu, spaţiu de excelenţă al multiculturalismului, are onoarea de a fi, în 2007, alături de Luxemburg - Marea Regiune, Capitală Culturală Europeană. Este o mare oportunitate pentru România faptul că, încă din primul an de apartenenţă la Uniunea Europeană, se va afla în centrul atenţiei şi îşi va putea contura, astfel, o nouă imagine. Majoritatea şefilor de stat care şi-au exprimat intenţia de a vizita România în cursul acestui an vor fi prezenţi şi la Sibiu, ceea ce confirmă vizibilitatea de care se bucură, tot mai mult, dialogul cultural internaţional. În cursul lunii septembrie, Sibiul va găzdui, de asemenea, ce-a de a treia Adunare Ecumenică Europeană, la 
care vor fi prezenţi liderii ai principalelor confesiuni creştine de pe continentul nostru. Temele ce vor fi discutate atunci vor ilustra dorinţa României de a contribui la viitorul paşnic al Europei. Printre ele se numără contribuţia iudaismului, creştinismului şi islamului la consolidarea unei identităţi europene, fără a subestima provocările pe care migraţia le reprezintă la nivelul vieţii sociale, sau pentru redefinirea conceptului de cetăţenie europeană. Doamnelor si domnilor, Urgenţa de a ne depăşi prejudecăţile şi imperativul abordărilor pragmatice în diplomaţia economică va ghida pe viitor şi relaţiile bilaterale cu alte spaţii decât acelea aflate în vecinătatea imediată a României. Pe lîngă partenerii cu care interacţionăm curent, ne propunem amplificarea schimburilor cu Republica Moldova, Ucraina, Caucazul de Sud, Federaţia Rusă, statele din Asia Centrală. Intenţionăm să valorificăm cu mai multă imaginaţie enormul potenţial de cooperare pe care îl oferă state precum China, India, Japonia, Republica Coreea. Vom face aceste opţiuni tocmai pentru că avem o piaţă cu 22 milioane de consumatori şi oferim un potenţial investiţional mereu mai atractiv. Reprezentam, pentru multe state ne-europene, un punct de intrare interesant, eficient din punct de vedere al costurilor, spre piata unica europeana. Romania isi va respecta angajamentele asumate în Irak, Afganistan si Balcanii de Vest , în strânsă coordonare politică şi operativă cu partenerii strategici şi cu autorităţile nationale, vizează în egală măsură procesul de reconstrucţie. România va dori sa fie, in continuare, un partener privilegiat pentru statele care impartasesc afinitati de limba si origine, atat din Europa, cat si din America Latina. Latinitatea este o platforma comuna valoroasa, pe care vom continua sa construim. Am organizat, in 2006, reuniunea la nivel inalt a Francofoniei si intentionam sa promovam in continuare valorile comune, trans-continentale, ale acestei miscari. Din motive de limitare a resurselor, am diminuat o perioadă legăturile cu continentul african. Asistăm acum însă la o sporită mobilizare internaţională în sprijinul Africii şi tatonăm mijloacele de a ne asocia acestui efort, inclusiv prin proiecte de asistenţa pentru dezvoltare. Doamnelor şi domnilor, În concluzie, aderarea la UE marchează nu doar un nou început, ci un nou stadiu istoric, definit prin depăşirea politicii externe reactive. România e conştientă că, de acum înainte, măsurile sale tactice, dar şi opţiunile sale 
strategice vor beneficia de un instrumentar mai puternic şi mai nuanţat. Suntem hotărăţi să utilizăm acest instrumentar extins cu o deplină responsabilitate. Vom rămâne fideli principiilor şi valorilor fundamentale, ne vom asuma cu luciditate noul profil internaţional şi vom încerca să fructificăm interesul naţional în cel mai bun spirit de solidaritate comunitară. In incheiere, vă doresc tuturor un An Nou plin de realizări şi succese pentru dvs şi pentru statele pe care le reprezentaţi. Va rog sa transmiteti autoritatilor din tarile pe care le reprezentati ca Romania, nou membru al Uniunii Europene, este, in continuare, un partener deschis spre cooperare si un prieten de incredere pentru toate statele interesate de promovarea stabilitatii, prosperitatii si securitatii. În acelaşi timp, permiteţi-mi ca, în mod special, să doresc La mulţi ani! ambasadorilor care reprezintă state musulmane, având în vedere că mâine aceste state sărbătoresc Anul Nou. Vă mulţumesc mult pentru prezenţă. 

Stimate domnule Preşedinte, Onoraţi membri ai Parlamentului European, Excelenţele Voastre, Doamnelor şi Domnilor, Este o onoare pentru mine să fiu primul preşedinte al României care, după aderarea noastră la Uniunea Europeană, se adresează acestui distins for parlamentar şi, prin dumneavoastră, tuturor cetăţenilor europeni. Privilegiul este cu atât mai mare cu cât este cunoscută activitatea remarcabilă a Parlamentului în slujba construcţiei europene. Prin poziţia sa de promotor ferm şi implicat al procesului de extindere, forul parlamentar a transmis României încă de la început un mesaj de susţinere şi de parteneriat. Numeroşi membri ai Parlamentului ne-au devenit, de-a lungul timpului, cei mai apropiaţi prieteni şi pentru aceasta le mulţumesc. Doresc să transmit şi pe această cale felicitările mele domnului Hans-Gert Poettering, pentru alegerea sa în funcţia de preşedinte al Parlamentului European şi să-i doresc mult succes în activitatea viitoare. De asemenea, felicit pe toţi cei dintre dumneavoastră care aţi fost desemnaţi în structura de conducere a Parlamentului European şi vă doresc mult succes în îndeplinirea misiunii dumneavoastră. In acelaşi timp, îi mulţumesc domnului Josep Borrell şi îl felicit pentru impresionanta sa activitate în calitate de preşedinte al Parlamentului European. Perioada mandatului domnului Borrell a coincis cu momente importante ale parcursului nostru european şi pentru aceasta îi suntem recunoscători. Urez, de asemenea, succes europarlamentarilor români care se află la început de drum. Datoria ce le revine în calitate de reprezentanţi ai cetăţenilor europeni este una pe cât de onorantă pe atât de dificilă. Sunt pe deplin încrezător în capacitatea parlamentarilor români de a răspunde aşa cum se cuvine aşteptărilor cetăţenilor europeni, din care fac parte acum şi cetăţenii României. Doamnelor şi domnilor, Din momentul în care s-au putut exprima liber, după decembrie 1989, românii s-au pronunţat fără echivoc pentru revenirea în familia europeană. Mesajul principal al aderării noastre a fost,: Am revenit în Europa! Românii au văzut în Uniunea Europeană un model de cooperare care a reuşit să faciliteze împlinirea potenţialului fiecărui cetăţean european. Aderarea României la Uniunea Europeană coincide cu apropierea unui moment aniversar de referinţă pentru construcţia comunitară. Este vorba de marcarea, la 25 martie, a unei jumătăţi de secol de acţiune solidară în jurul unor idealuri comune: pace, libertate, toleranţă, pluralism, 
respect faţă de lege, unitate în diversitate, prosperitate economică, coeziune socială. Toate aceste valori definesc Uniunea Europeană şi i-au dat permanent forţa de a merge mai departe. Într-o lume în plină globalizare, Uniunea trebuie să fie mai puternică, mai eficientă, iar resursele de care va avea nevoie pentru aceasta trebuie să vină tocmai din solidaritate, din forţa politică, economică şi socială a noastră, a statelor care o compunem. Cu fiecare nou stat, Uniunea devine mai puternică, mai dinamică, mai bogată. Din această perspectivă, o Uniune de 27 de state membre nu poate fi decât un câştig atât pentru noii veniţi, cât şi pentru Uniune în ansamblu. Distinşi membri ai Parlamentului European, Chiar dacă am devenit un stat membru al Uniunii Europene, înţelegem din experienţa proprie a procesului de pregătire internă că aderarea nu este sinonimă cu integrarea propriu-zisă. Aş putea spune chiar că adevărata provocare acum începe. Ni s-a deschis o nouă perspectivă, depinde de noi să o valorificăm şi să o transformăm într-un succes atât pentru România, cât şi pentru proiectul european. Vă asigur că după 1 ianuarie 2007 nu am căzut în capcana relaxării şi suntem conştienţi că procesul real al integrării noastre abia acum începe. Este un efort pe termen lung, ce trebuie făcut la noi acasă, nu numai de către instituţiile statului, dar şi de fiecare român în parte. Integrarea noastră trebuie să vină, în primul rând, din capacitatea de a genera creştere economică, din instituţii 
eficiente, o justiţie credibilă, independentă şi capabilă să facă dreptate oamenilor, funcţionari necorupţi, infrastructură la standarde europene, un mediu curat. Pe scurt, un standard de viaţă pentru cetăţenii români comparabil cu cel al celorlalţi cetăţeni europeni. In mod egal, integrarea României trebuie să vină şi din capacitatea noastră de a fi solidari cu interesul general al Uniunii. De asemenea, integrarea României înseamnă capacitatea noastră de a armoniza interesul naţional cu interesul general al Uniunii, dar şi din capacitatea de a ne aduce contribuţia la competitivitatea, securitatea şi coeziunea internă a Uniunii Europene. Dacă ne raportăm la punctul de plecare, începutul anilor `90, rezultatele sunt importante. În România de astăzi judecătorii sunt independenţi, iar miniştrii sunt responsabili pentru actele lor în exerciţiul funcţiei. Situaţia copiilor instituţionalizaţi sau a celor cu deficienţe s-a ameliorat considerabil. S-a făcut un efort important în integrarea romilor, problemă care încă nu este rezolvată la parametrii satisfăcători. România are astăzi cele mai dure formulare pentru declaraţiile de avere şi de interese pentru cei aflaţi în funcţii publice, a eliminat practica reeşalonării datoriilor companiilor, a introdus transparenţa în acordarea fondurilor publice şi s-au întărit sancţiunile penale pentru evaziunea fiscală. Cu toate acestea, România mai are mult pentru a recupera decalajul care o desparte de statele membre avansate, chiar şi faţă de actuala medie europeană. Venitul mediu pe economie este de numai 328 de euro. Infrastructura de transport este mult rămasă în urmă. Dezvoltarea rurală şi eliminarea agriculturii de subzistenţă constituie încă o mare provocare. Procentul populaţiei ocupate în agricultură este încă foarte ridicat. Clasa de mijloc nu este suficient de puternică pentru a deveni un motor puternic al societăţii. Şi lista nu se sfârşeşte aici.. Întrebarea dvs firească ar putea să fie: Ce garanţii există că România va continua reformele începute şi că va elimina şi aceste deficienţe. Garanţia constă în însuşi sprijinul populaţiei României şi voinţa politică a liderilor. Nu uitaţi că niciun alt obiectiv politic, altul decât aderarea la Uniunea Europeană, nu a reuşit să unească cu aceeaşi forţă în jurul lui întreaga societate românească şi să coalizeze întreg spectrul politic, ridicându-se deasupra oricăror interese de partid sau a intereselor individuale. Contez pe aceeaşi mobilizare şi pentru procesul integrării 
propriu-zise. Personal, în limitele prerogativelor mele constituţionale, vă asigur ca acest obiectiv se va realiza. Avem această datorie politică şi morală în primul rând faţă de cetăţenii României. Vom continua acest efort cu românii şi pentru români. Vom găsi mai mult timp şi mai multă răbdare pentru a dezbate la noi acasă implicaţiile directe ale acestui efort asupra vieţii cotidiene a cetăţenilor noştri. Îi vom familiariza mai bine cu instituţiile şi temele europene. Le vom vorbi despre avantaje dar, în acelaşi timp, va trebui să le explicăm şi despre situaţii care par greu de explicat. De exemplu, de ce românii nu pot avea acces pe piaţa muncii din unele state membre, chiar dacă cei mai mulţi dintre ei sunt muncitori cinstiţi. Şi pentru că mă adresez de la cea mai înaltă tribună a democraţiei europene, aş dori să vă mărturisesc o preocupare personală pe această temă: Uniunea a reuşit să depăşească, în mod formal şi instituţional, vechile diviziuni est-vest. Este o realizare istorică, o realizare a acestui secol. La nivelul cetăţenilor din unele state membre, însă, persistă un deficit de cunoaştere şi ezitări în acceptarea est-europenilor ca parteneri deplini şi membri ai aceleiaşi familii. Nu doresc să generalizez, dar fenomenul există şi are efecte asupra Uniunii în ansamblu. Noi, oamenii politici, aleşi direct de cetăţeni, avem datoria să promovăm, împreună, căi de a îmbunătăţi cunoaşterea reciprocă între cetăţenii noştri. Rezultatul va spori coeziunea internă a Uniunii, 
va diminua tendinţele ultra-naţionaliste sau extremiste şi va consolida Uniunea noastră, de 27 de state membre. Să învăţăm din experienţa politicienilor din acele state membre care au plătit un preţ politic important pentru că nu au acordat locul cuvenit comunicării cu cetăţenii lor şi că au lăsat loc pentru îndoieli şi neînţelegeri faţă de unele evoluţii europene. Şi aici avem nevoie de sprijinul dumneavoastră Avem nevoie de voinţa dumneavoastră de a înţelege că naţiunile noastre, a est-europenilor, au motive de mândrie, au oameni de excepţie, au adesea o istorie europeană bogată, au plusuri pe care le oferă Uniunii în ansamblul ei. Doamnelor şi domnilor, Avem convingerea că asigurarea coeziunii interne a Uniunii Europene reprezintă o premisă esenţială, inclusiv pentru dotarea Uniunii cu capacitatea de a juca un rol extern corespunzător potenţialului său. Astfel, vom putea răspunde sfidărilor actuale la adresa securităţii în sens larg, fie că este vorba de securitatea energetică, migraţie ilegală, sau focarele de conflict şi instabilitate din zonele vecine. România va contribui la afirmarea tot mai puternică a Uniunii Europene ca actor global. Mai ales acolo unde poate aduce o reală valoare adăugată. Şi aici am în vedere relaţiile cu Balcanii de Vest şi vecinătatea estică a Uniunii Europene. În Balcanii de Vest, anul 2007 va reprezenta într-un fel “anul adevărului”. Este anul în care comunitatea internaţională va trebui să demonstreze că poate propune o soluţie viabilă pentru provincia Kosovo. Sunteţi desigur la curent cu rezervele pe care le avem faţă de impunerea din afară a unei soluţii. Cred că problemele sensibile din Balcani - Kosovo, perspectivele Bosniei şi Herţegovinei, ale Republicii Muntenegru, angajarea Serbiei pe orbita europeană, dar şi combaterea criminalităţii sau a puseurilor extremiste - îşi vor găsi rezolvarea numai într-o abordare unitară, la nivel regional. Dificultăţile din aria Balcanilor de Vest pretind o soluţie integrată, inclusiv asigurarea unei perspective europene clare. Perspectiva europeană oferită Republicii Moldova trebuie să fie similară cu cea pentru Balcanii de Vest. România intenţionează să explice, să susţină şi să găsească sprijin în interiorul Uniunii Europene pentru ca Republica Moldova să revină în Europa, acolo de unde a plecat in 1940 fără voinţa ei. Şi populaţia României şi populaţia Republicii Moldova au aceeaşi istorie, vorbesc aceeaşi limbă, au aceeaşi cultură, aceleaşi tradiţii şi aceleaşi aspiraţii europene. 
Cu siguranţă, este o obligaţie morală şi politică a României şi a românilor să lupte pentru ca familiile noastre de la est de Prut să revină acasă, în Europa. O altă zonă care concentrează tot mai mult atenţia noastră este bazinul Mării Negre, ţinând cont că acesta nu este doar o zonă de mare perspectivă, dar şi una cu multiple riscuri şi provocări. Cred că suntem cu toţii convinşi că zona extinsă a Mării Negre oferă multe dintre răspunsurile posibile la marile întrebări legate de securitatea energetică europeană şi globală. Vrem să dotăm regiunea cu instrumente şi mecanisme pentru controlul traficului ilicit de orice natură, pentru combaterea terorismului şi a proliferării armelor de distrugere în masă. Ne dorim ca 2007 să aducă progrese reale în soluţionarea diverselor conflicte îngheţate din regiune şi suntem deschişi la dialog cu orice partener care poate contribui la aceasta. Vom susţine implicarea Uniunii Europene în procesele de soluţionare a conflictelor îngheţate, inclusiv sub umbrela Politicii Europene de Securitate şi Apărare. Sperăm ca, împreună cu statele vecine, să transformăm această regiune într-un model de coexistenţă paşnică. România îşi propune să fie, şi în continuare, un contributor activ la consolidarea securităţii internaţionale. Vom rămâne angajaţi în proiectele promovate de Uniune în cadrul Politicii Europene de Securitate şi Apărare. În acelaşi timp, ne pronunţăm pentru un parteneriat transatlantic solid şi pentru consolidarea cooperării între NATO 
şi Uniunea Europeană. Nu putem concepe Europa şi America de Nord decât ca entităţi puternice care au obiective şi valori comune.. Stimaţi membri ai Parlamentului European, Aşa cum am mai spus, am înţeles că integrarea deplină în Uniunea Europeană nu înseamnă numai avantaje pentru noi şi că implică, deopotrivă, responsabilităţi şi solidaritate. Şi pentru că sunt întrebat adesea care este valoarea adăugată pe care România o aduce Uniunii Europene, permiteţi-mi să mă refer măcar la câteva aspecte. Pentru o Uniune preocupată de creşterea economică şi a competitivităţii ei globale, oferim, între noile state membre, a doua piaţă de desfacere după Polonia şi importante oportunităţi pentru investiţii. România a intrat în al şaptelea an consecutiv de creştere economică, iar rata de creştere economică a României, pentru 2006, este de de 8,4%, superioară cu mult mediei de creştere economică a Uniunii. Acest lucru ne dă încrederea că ne aflăm pe drumul cel bun, chiar dacă unele reforme trebuie continuate şi consolidate. Investiţiile străine directe în 2006, în România, s-au cifrat la cca 8,5 miliarde euro, iar în cei 17 ani de reforme transformările dramatice care au avut loc au permis ca românii care au îmbrăţişat schimbarea să se apropie de standardele pentru intrarea in Uniunea europeană. Un alt argument este ca românii sunt un popor creştin de origine latină, cu o puternică cultură europeană, un popor care a ştiut să-şi păstreze tradiţiile şi obiceiurile. Suntem un stat cu importante conexiuni atât în sud-estul Europei, cât şi la est de graniţa externă a Uniunii. Marea Neagră se învecinează direct cu Uniunea Europeană. Este un câştig geostrategic, dar şi o garanţie suplimentară, pe care o dă România, pentru securizarea spaţiului european. Încă de la intrarea în NATO, România a devenit un furnizor de securitate şi nu un consumator de securitate. Venim cu o tradiţie politică şi socială importantă de toleranţă şi diversitate, de protecţie a minorităţilor naţionale, de respectare şi de participare a acestora la viaţa politică, socială şi culturală a ţării. Această experienţă ne-a pregătit pentru cultura dialogului şi a parteneriatului, care sunt eminamente parte a solidarităţii în cadrul Uniunii cu 27 de membri. Nu în ultimul rând, România aduce un suflu nou, revigorant, de susţinere a obiectivelor politice ale agendei europene într-o perioadă în care starea de spirit este relativ sceptică. În prezent, 67% dintre români declară că au încredere în Uniunea Europeană. În 
plus, prin faptul că procesul de aderare a fost mai lung şi poate mai dificil, noi reprezentăm exemplul clar că se poate reuşi, în pofida oricăror dificultăţi. Că orice naţiune interesată să promoveze reforme va reuşi dacă persistă şi este consecventă idealurilor sale. Cultura României este una europeană prin definiţie, prin natură şi prin esenţă, iar valorile europene s-au regăsit mereu în cultura românilor. Ca o recunoaştere a acestui fapt, oraşul românesc Sibiu, alături de Luxembourg Marea Regiune, este acum Capitală Europeană Culturală pentru anul 2007. Îmi face plăcere să vă invit să vizitaţi Sibiul şi vă aşteptăm pentru a celebra împreună în acest an talentul, imaginaţia şi diversitatea noastră şi capacitatea românilor de a trăi împreună cu minorităţile. Doamnelor şi domnilor, Ne-am impus ca în anul 2007 să ne conturăm profilul României de membru al Uniunii Europene, membru responsabil şi eficient, pe deplin cuplat la marile teme de dezbatere ale agendei europene. Din această perspectivă, permiteţi-mi să vă împărtăşesc doar câteva gânduri legate de viziunea noastră privind construcţia europeană din care acum facem parte. În plan intern european, ne vom alătura efortului de consolidare a Uniunii politice, cu instituţii puternice şi eficace, capabile de a promova, în continuare, procesul de integrare europeană. În opinia noastră, într-o astfel de configurare instituţională, Comisia Europeană garantează apărarea interesului comun şi asigură respectarea regulilor convenite 
împreună. Parlamentul European acţionează ca principal promotor, la nivel european, al intereselor cetăţeanului, precum şi ca un stimulent pentru consacrarea unei identităţi europene. Dorim, totodată, o Uniune dotată cu mecanisme democratice sensibile la evoluţiile în plan intern şi internaţional care să ofere răspunsurile aşteptate de cetăţeanul european. Am în vedere: asigurarea spaţiului de libertate şi securitate, securitatea energetică, combaterea imigraţiei ilegale. Un rol important în diminuarea deficitului de imagine al Uniunii Europene în ochii cetăţenilor europeni îl au parlamentele naţionale, cel puţin aşa vedem noi rolul Parlamentului României. Contribuţia acestora ar putea fi axată pe consolidarea dimensiunii de comunicare şi explicare a iniţiativelor şi activităţilor Uniunii Europene. Este firesc ca cetăţenii să fie asociaţi, printr-o informare sistematică, axată în primul rând pe răspunsul la preocupările pe care le au. Din această perspectivă, parlamentele naţionale pot fi un actor important în asocierea cât mai strânsă a cetăţenilor noştri la rezolvarea provocărilor cu care se confruntă Europa, iar cooperarea între Parlamentul European şi parlamentele naţionale este o necesitate, întrucât aceste instituţii asigură, împreună, nucleul legitimităţii şi reprezentativităţii Uniunii Europene. Stimaţi membri ai Parlamentului European, Pentru că aderarea noastră a coincis cu preluarea mandatului Preşedinţiei germane, daţi-mi voie ca în încheiere să mă refer doar la trei dintre priorităţile anunţate: Tratatul Constituţional, securitatea rutelor energetice şi politica de vecinătate. În ceea ce priveşte Tratatul Constituţional, doresc să asigur preşedinţia germană că va avea în România un susţinător al demersului său de revigorare a Tratatului şi de avansare a unei soluţii consensuale. Avem nevoie de un tratat solid, capabil să consolideze legitimitatea acţiunii politice la nivel comunitar. Credem că deblocarea crizei constituţionale este esenţială pentru a da Europei capacitatea de a decide şi acţiona după definitivarea unui val de extindere fără precedent. Avansarea Europei presupune ameliorarea legitimităţii democratice, a eficienţei şi transparenţei instituţionale a Uniunii. Doar în acest mod vom putea răspunde aspiraţiilor cetăţenilor noştri. Am fost printre primii susţinători ai acordării unei atenţii mai mari dosarului energetic, înţelegând aici, alături de relaţiile cu statele producătoare, şi diversificarea, liberalizarea, conlucrarea între actorii 
politici şi actorii economici, investiţiile în cercetare şi dezvoltare. Soluţia la nivel european continuăm să o vedem printr-o politică energetică comună a Uniunii Europene, menită să sprijine eficienţa energetică, diversificarea resurselor şi a rutelor de transport şi liberalizarea sectorului pe tot lanţul, de la furnizor la utilizator. Ştim că un astfel de proiect nu va fi uşor de implementat. Dificultatea nu îl face însă mai puţin necesar. Dupa cum ştiţi, din punctul nostru de vedere există o regiune cheie în politica energetică a Uniunii Europene: Marea Neagră. Cred că suntem cu toţii convinşi că zona extinsă a Mării Negre oferă multe dintre răspunsurile posibile la marile întrebări legate de securitatea energetică europeană şi globală. În Politica Europeană de Vecinătate avem deja un vehicul important pentru propagarea valorilor şi standardelor în zonele răsăritene, de aceea trebuie să acţionăm pentru a-i da mai multă consistenţă. Salutăm şi sprijinim intenţia actualei preşedinţii de a porni pe această cale. Doamnelor şi domnilor, Aderarea României la Uniunea Europeană marchează nu doar un nou început, ci un nou stadiu istoric, definit prin depăşirea tarelor trecutului şi orientarea către viitor. România este conştientă că, de acum înainte, acţiunile ei practice şi obiectivele strategice vor beneficia de un instrumentar mai puternic şi mai nuanţat. Suntem hotărăţi să utilizăm acest instrumentar extins cu o deplină responsabilitate. Vom rămâne fideli principiilor 
şi valorilor fundamentale, ne vom asuma cu luciditate noul profil de stat membru al Uniunii Europene şi vom încerca să fructificăm interesul naţional în cel mai bun spirit de solidaritate comunitară. Vă mulţumesc. 

Lupta împotriva corupţiei rămâne prioritară pentru toate instituţiile statului şi una preocupările mele esenţiale. Rapoartele de monitorizare ale CE remarcă progresele importante în acest domeniu. Cu toate acestea, mai rămân multe de făcut. În prezent, s-a încheiat procesul legislativ care asigură protecţia justiţiei faţă de orice tip de presiune, în special politică. În primul rând, revenirea de drept in familia europeană. Şi, în al doilea rând, voinţa poporului român de a-şi relua locul în comunitatea cu care împărţim aceleaşi valori şi principii. Reprezintă, de asemenea, recunoaşterea efortului de a atinge acest obiectiv cu orice preţ. Cu toate acestea, nu aşteptăm ca, după aderare să se producă o minune. Integrarea este un proces treptat care va mai dura câţiva ani. În plus, aderarea înseamnă competitivitate şi vor trebui să aibă loc schimbări în toate domeniile şi la toate nivelele. Ceea ce vă pot asigura este că, dacă România nu ar fi aderat la UE, costurile ar fi fost mai mari. Adoptarea Euro reprezintă un proces complex. Potrivit Băncii Naţionale, o data realistă ar fi 2012 sau 2013. O consider regretabilă, pentru că teama care a generat această măsură de precauţie este falsă. Fluxul de imigranţi din România a atins deja punctul maxim. Condiţiile de viaţă de la noi se îmbunătăţesc continuu, inclusiv salariile. În plus, muncitorii români sunt bine apreciaţi şi contribuie la creşterea economică a ţării în care s-au stabilit. Pentru moment, nu intenţionăm să deschidem piaţa forţei de muncă pentru ţările din afara UE. Într-o primă etapă, vom facilita accesul pe piaţa muncii pentru ţările vecine, unde locuiesc importante comunităţi de români: Moldova, Ucraina şi Serbia. Dar obiectivul nostru principal este să atragem românii care lucrează în străinătate. În sectorul construcţiilor, companiile româneşti au fost nevoite să crească salariile, peste media naţională, datorită faptului că muncitorii au plecat în Italia, Spania, Franţa sau Germania. În acest moment, nivelul de salarizare în România stimulează întoarcerea acasă a emigranţilor. Bineînţeles. Singura soluţie pentru a păstra forţa de muncă în ţară este creşterea salariilor. Guvernul ar fi trebuit să elaboreze o strategie pe care eu o tot solicit de doi ani de zile. Comisarul Leonard Orban a declarat deja că nu s-a pregătit nici o strategie post-aderare. Acum, Guvernul şi-a dat seama că trebuie să elaboreze un plan, dar asta nu înseamnă că partidele nu au făcut-o deja. Probabil, soluţia ar fi ca forţele 
politice care au strategii să se întâlnească şi să ajungă la un acord. Trebuie îndeplinite simultan o serie de condiţii care să asigure necesarul de energie: predictibilitatea aprovizionării, interdependenţa producătorilor si a consumatorilor, transparenţa preţurilor şi siguranţa reţelelor de transport. Trebuie să avem capacitate de previziune pentru a evita situaţii critice similare cu cele din iarna trecută, când aprovizionarea Europei a fost afectată de tensiunile dintre Rusia şi Ucraina. Interdependenţa trebuie să ajungă până la acceptarea investiţiilor în sectorul extracţiei şi transportului, iar aceste investiţii trebuie făcute de companiile europene. Transparenţa preţurilor este de asemenea foarte importantă. În prezent, datorită diversităţii preţurilor stabilite în fiecare ţară, se accentuează componenta politică. Alegerile anticipate ar putea oferi Guvernului român un sprijin mai mare în Parlament, în condiţiile în care actuala majoritate este foarte fragilă. Am reiterat că alegerile anticipate reprezintă un instrument de consolidare a democraţiei şi nu unul de instabilitate: mai bine alegeri anticipate decât parteneri care neloiali. 

Dacă vom compara rapoartele Comisiei Europene pentru România cu cele ale statelor care au aderat în 2004, se vede că România este mai bine pregătită decât unele dintre acestea. Nu aş dori să le numesc, dar rapoartele sunt clare. Trebuie avut în vedere şi faptul că cerinţele UE pentru noile state membre au fost extinse, deşi politicienii UE au declarat mereu contrariul. Da, de aceea politicienii UE au reacţionat corect. E adevărat: Opinia publică din ţările lor nu mai este aşa de optimistă vis-a-vis de extindere ca în trecut. De aceea politicienii au trebuit să reacţioneze la aceste rezerve. Nu am perceput niciodată această atitudine ca pe ceva negativ la adresa României. Reacţiile la grijile şi sentimentele populaţiei din Germania, Franţa sau Austria le consider pe deplin corecte. Chiar şi politicienii români recunosc în aceasta anumite avantaje. Tocmai aceste cerinţe stricte ne dau posibilitatea să fim de la bun început mai eficienţi în cadrul UE. Suntem mai bine pregătiţi decât unele din vechile state membre. Am învăţat mai bine de la ultimii zece ce contează după aderare. Astfel am evitat şi anumite greşeli: De exemplu, după aderare în aceste ţări s-au dublat salariile din sectorul public. Noi nu am făcut asta, ci am negociat cu sindicatele reglementări rezonabile. Ne asumăm obiectivul UE pentru bugete de stat echilibrate, ceea ce este necesar şi pentru economia şi moneda noastră. Noi, românii suntem cel puţin la fel de bine pregătiţi ca celelalte zece ţări care au aderat în 2004. Avem şi premizele pentru a fi un membru de succes în cadrul UE. Nu, eu nu-l văd aşa. Nu ne plângem de condiţiile şi cerinţele suplimentare, le acceptăm. Şi în definitiv ce e greşit în faptul că Comisia Europeană va monitoriza în continuare dezvoltarea noastră? Trebuie să continuăm şi vom continua reformele din sectorul judiciar. Sincer vorbind, adoptarea legilor compatibile UE a avut deja loc. Mai rămâne de văzut dacă judecătorii, procurorii sau poliţiştii acţionează suficient de profesional în combaterea infracţiunilor. Ei trebuie să fie convinşi că nu li se va întâmpla nimic chiar dacă investighează împotriva unor persoane proeminente. Ambii nu mai sunt în funcţie. Pentru prima dată în istoria României există investigaţii împotriva a trei foşti sau actuali miniştri. Conform Constituţiei pentru iniţierea unei proceduri judecătoreşti împotriva unui ministru în funcţie este nevoie de aprobarea preşedintelui, aprobare pe care bineînţeles am dat-o, astfel încât organele judiciare 
au posibilitatea de a acţiona independent. Nu, nu e aşa. Investigaţiile au fost solicitate de media şi politicieni. Eu am organizat o întâlnire a tuturor celor implicaţi. Singura întrebare care rămăsese deschisă se referea la acţionari. Cui aparţine OMV? Şi cine poate cumpăra acţiuni ale OMV, având în vedere că statul austriac deţine doar 35 de procente. Eu am întrebat cui aparţin cele 51 procente ale acţiunilor OMV care se pot tranzacţiona pe piaţa liberă. Ne aflăm în discuţii cu OMV pentru a ne asigura ca OMV-Petrom rămâne parte integrantă a strategiei energetice a României. Nu dorim să fim controlaţi. În acest sens avem experienţă din era sovietică. Nu avem nimic însă nimic de obiectat împotriva unui parteneriat. Nu prea cred că se va întâmpla aşa ceva. În prezent, lucrează două milioane de români în străinătate. Mai ales în anii 2004 şi 2005 au plecat în vest mulţi lucrători din construcţii, informaticieni şi prestatori de servicii. În momentul de faţă, înregistrăm un deficit de forţă de muncă în diverse sectoare ale economiei noastre. Având în vedere faptul că firmele româneşti plătesc deja salarii mai mari pentru a menţine personalul, mulţi români se vor întoarce acasă. De aceea nu cred că ar trebui să îi fie frică cuiva de o invazie a românilor. Statele din Balcanii de Vest ar trebui să aibă prioritate, aceasta se vede de la o simplă privire a hărţii. Croaţia va adera probabil în doi sau trei ani. În ceea ce priveşte Turcia situaţia este clară. UE nu îşi poate modifica 
obligaţiile. Negocierile de aderare cu Ankara au fost iniţiate. Din acest motiv trebuie să respectăm toate regulile faţă de Turcia. Dacă Turcia va îndeplini în zece sau cincisprezece ani condiţiile pentru aderare, atunci UE de asemenea trebuie să îşi respecte promisiunile. Parţial este adevărat. În prezent avem 400.000 de cereri pentru acordarea cetăţeniei române. Din analizele noastre reiese că aceşti moldoveni, în mare parte tineri, doresc, în primul rând, să studieze sau să lucreze în România, deoarece vorbesc limba noastră şi împărţim aceeaşi cultură şi istorie. Şi în acest sens sunt sigur că nu va exista o invazie a moldovenilor în restul UE. Aceasta este o realitate. Avem un program care se întinde pe durata zece ani şi care are ca obiectiv integrarea acestui grup etnic. I-am avertizat de mai multe ori pe prietenii noştri din UE că problema romilor nu trebui să preocupe doar România. Aceşti oameni locuiesc sau tranzitează multe state membre UE. Simpla reacţie de a-i prinde şi de a-i trimite în România nu este o soluţie. Trebuie să elaborăm împreună programe de ajutorare. România a reuşit să integreze mai ales romi tineri în societate şi pe piaţa muncii. Am creat pentru ei locuri speciale în şcoli şi la universităţi. Dar trebuie să respectăm cultura acestei minorităţi: sunt nomazi şi călătoresc dintr-o ţară în alta. Aici trebuie şi Uniunea să demonstreze solidaritate şi trebuie să ne gândim împreună cum putem îmbunătăţi situaţia de viaţă a acestei minorităţi. Lustraţia este posibilă dacă are loc un an după revoluţie. Dar au trecut deja 16 ani. Mulţi angajaţi ai securităţii sunt demult în pensie. În actualul serviciu de informaţii al României nu mai sunt activi, mai degrabă sunt în economie sau în politică. 

Bună seara, La Mulţi Ani, bine v-am regăsit pe dumneavoastră şi telespectatorii dv.! Depinde din ce punct de vedere priveşti lucrurile. După părerea mea, nu ar fi nici un fel de criză politică, dacă fiecare din actorii politici, în mod deosebit cei de la putere, şi-ar respecta locul pe care îl au. Eu, pe acela de preşedinte şi nu confundat şi amestecat mereu cu PD, PD, partid de guvernare, PNL, partid de guvernare, pe de o parte şi, pe de altă parte, instituţiile statului - Guvern, Justiţie şi multe alte instituţii ale statului. Dar nu respectăm acest lucru. Rămânem în ceea ce se numeşte sistemul perpetuat de la guvernările anterioare, de la PSD. Le amestecăm. Confundăm partidele cu Guvernul, confundăm decizia politică cu decizia guvernamentală şi asta ne împinge deseori în confuzii. Dacă nu ieşim din această confuzie, vom intra într-o foarte puternică depreciere a situaţiei politice în România. Bileţel. ''Scrisoarea pierdută''. Scrisorica... Da, sigur că da. Nu poţi să te derobezi de responsabilitate când lansezi un asemenea document, să spunem, privat. Până la publicare era un document privat. Era de la primul ministru către preşedinte, de la Călin Popescu Tăriceanu către Traian - ''Dragă Traiane''. În spatele lui se afla un raport nesemnat, care vorbea despre procurori, despre Parchet, despre Petromidia, un lucru destul de complicat. Dacă nu ar fi fost bileţelul deasupra, cartea de vizită de cabinet, şi dacă ar fi fost semnat, cu certitudine îl luam în consideraţie ca pe un document oficial. Aici e problema. Eram în faţa a două alternative - să neg, cum am negat mai demult un telefon la procurorul general şi pe urmă l-a recunoscut procurorul general, sau să îl recunosc. N-am vrut să mai fiu în situaţia în care am fost cu un an în urmă, când nu am dat răspunsul public corect, dar nu m-aş opri la acest element. Aici suntem într-o situaţie mult mai dificilă, aş spune. Astăzi suntem în situaţia de a proba că discursul nostru din campanie despre statul ticăloşit, despre relaţiile care nu se văd şi funcţionează nu s-a schimbat. Nu s-a schimbat nimic faţă de ceea ce făcea PSD. Toţi ştim că funcţionează telefoanele, toţi ştim că funcţionează influenţele de tot felul, dar în acest caz avem probe vizibile şi decizia mea în cele câteva zile, în primul rând până s-a găsit documentul într-un departament al Preşedinţiei, a fost că trebuie făcut public, nu numai pentru a mă proteja pe mine de minciună, dar pentru că aveam pentru prima dată în 17 ani o demonstraţie a modului 
cum funcţionează relaţiile între instituţiile statului: "Dragă Traiane." Bileţelul în vara anului 2005 sau în primăvara anului 2005, în primăvară, e o realitate, nu poate fi negată. A urmat, pe urmă, chemarea ministrului justiţiei la o întâlnire cu acelaşi om de afaceri despre care era vorba în bileţel. A ajuns şi asta publică. A urmat telefonul la procurorul general. A ajuns şi asta publică. A urmat declaraţia în Parlamentul României în noiembrie 2005, declaraţie făcută de primul ministru al României, care ştia foarte bine că la acea oră era deschis un peoces în care se cereau daune de 100 de milioane statului român. Putea să o facă oricine altcineva, numai chiar unul din vârfurile statului român, şeful guvernului. Deci, patru elemente care arată că nimic nu e mai important decât prietenii în acţiunea guvernamentală. Eu nu spun că nu avem prieteni, toţi avem prieteni. Şi eu mă duc la... m-am dus... E mai bine de un an de când nu m-am mai dus, iar după ce am văzut că o televiziune a ţinut să facă revelionul acolo, nu o să mai calc niciodată. Şi eu mă duceam la un anume restaurant, dar niciodată nu am pus mâna pe telefon să spun: "daţi-i un vin mai bun sau daţi-i lucrări la asfaltare". Or, aici avem un caz tipic de mod al funcţionării instituţiilor româneşti şi este exact ceea ce eu am spus că nu trebuie să se întâmple în guvernarea noastră şi nu numai eu şi domnul Tăriceanu, în campanie. Da, da. E o rezoluţie pe un document... De multe ori mă întâlnesc cu companii mari, 
importante sau care, la un moment dat, făcând memorii - pentru că ALRO are mai multe memorii la Preşedinţie ... Mă întâlnesc cu firmele. ALRo, ca şi SIDEX, nu e orice firmă. Sigur, unii ar vrea să mă întâlnesc şi cu firme ale unor oameni politici. Greu de presupus, dacă nu sunt suficient de mari. Dar, hai să vedem, conţinutul şi vă asigur... Dacă-l avem. Dacă nu... eram pregătit pentru întrebare. Nu. Eu îl rog pe ministrul Şereş... Ei, această rezoluţie, care e semnată de mine pe data de 24 aprilie 2006, este o rezoluţie adresată în mod expres ministrului Şereş. Sigur, ea a fost incorect interpretată. Nu am avut ocazia să vorbesc. Chiar am văzut o apreciere că acea virgulă, "şi dacă este posibil şi în favoarea economiei naţionale", a fost tratată ca fiind o ironie. Nu, doamnă. Era o atenţionare extrem de serioasă şi o să vă dau toate elementele. Pe data de 8 august 2005, deci cu mult înainte de această rezoluţie, făceam intervenţia legată de neregulile din distribuţia energiei electrice, din achiziţia de energie electrică şi lansam expresia "băieţii deştepţi". Tot în 2005, într-o şedinţă de guvern, am atenţionat pe membrii guvernului. Nu aş vrea să fie greşit interpretat, dar eu ce vă spun, vă spun lucruri care pot fi probate. Afirmaţia din 8 august, cu băieţii deştepţi din energie. În 2005, undeva, dacă bine îmi aduc minte, în luna septembrie, m-am dus într-o şedinţă de guvern şi am atenţionat membrii cabinetului să fie atenţi ce vorbesc şi cu cine vorbesc la telefon, pentru că deja aveam semnale de la serviciile de informaţii cu privire la discuţii care nu erau în regulă între miniştri şi chiar unul dintre cei care este arestat la ora aceasta. Se poate verifica, dosarul lui este public, este depus la tribunal, se poate verifica dacă au existat informări ale serviciilor de informaţii legat de anume relaţii ale ministrului Codruţ Şereş. Între timp, se produce această dezbatere legată de energie electrică, lansată încă din august, pe fondul ei eu avertizez membrii guvernului şi nu îl avertizam numai pe Codruţ Şereş asupra a ceea ce discută la telefoanele unora care sunt supravegheaţi. Le-am şi spus: "Sunt două mii şi ceva de mandate în România. Cum Dumnezeu se întâmplă de voi, membri ai cabinetului, vorbiţi cu unii chiar dintre cei care sunt în atenţia organelor penale?". Şi aş vrea să fim... I-am avertizat şi se poate cere stenograma de la guvern. Nu îmi aduc aminte exact...  Dar puteţi întreba orice ministru, pentru că nu a fost o discuţie care să o fac numai 
eu cu premierul. A fost un avertisment în guvern. Pe acest fond, din punctul meu de vedere, au continuat să mai vină informări despre nereguli în MEC, în Ministerul Economiei condus de domnul Şereş. În aprilie vine şi acest document, iar eu ştiam că unul dintre cei care astăzi este în arest fusese cel care intermediase contractarea de energie electrică cu Ministerul Economiei sau cu influenţă de la Ministerul Economiei pentru ALRO pe anul 2005. Venind acest raport, am vrut să-i dau un avertisment deosebit de sever ministrului, în care îi spun: "Ţineţi cont de interesele guvernului, şi dacă este posibil de interesul economiei naţionale". De ce de interesele guvernului? Pentru că din 2005, din august, lansasem scandalul sau atenţionasem public că avem nereguli în achiziţia de energie, guvernul nu a făcut nimic, domnul prim-ministru nu a fost interesat de subiect, pentru că guvernul părea a fi tratat ca fiecare pe moşia lui - "la mine nu te bagi în minister". Nu ştiu de ce nu o fi trimis Corpul de control, măcar din respect pentru preşedinte, să vadă cum s-au făcut achiziţiile de energie pe 2005. Ştiind tot acest complex, ştiind că i-am avertizat, considerând că guvernul nu a făcut ce trebuie în reglementarea pieţei energiei, mai mult, după ce că nu era reglementată cum trebuie sau pusă în aplicare reglementarea, a şi liberalizat-o cu un an mai devreme, fără să o pună pe picioare din punct de vedere al corectei achiziţii de energie. I-am dat un avertisment foarte serios domnului 
ministru Şereş. Poate dacă ar fi ţinut cont de el, astăzi nu era în anchetă la Parchet, dacă ar fi avut decenţa să ţină cont de el. Dânsul a considerat că trebuie făcut, trebuie utilizat şi el a fost mai mult decât un avertisment şi prietenesc, că nu aveam nici un interes ca un membru al guvernului să fie implicat în ceea ce este implicat acum domnul Şereş. Nu ştiu, s-ar putea să fie nevinovat, dar implicaţii există. Acesta este motivul. Mai mult decât atât, doamna Culcer, scuzaţi-mă vă rog, înainte să îl trimit, am ţinut să-l sun să-i spun: "Domnule ministru, îţi trimit un raport pentru tine". L-am şi atenţionat că are o rezoluţie pe el, să o citească atent. Măcar putea, dacă nu a înţeles-o, deşi Codruţ Şereş nu pare un băiat care să nu înţeleagă, putea să spună "Ce aţi vrut să spuneţi, domnule preşedinte?". Nu l-a interesat de ce pun sub semnul întrebării dacă interesele guvernului şi interesele economiei naţionale sunt aceleaşi. Nu am făcut nici o intervenţie pentru ALRO şi nu voi face vreodată pentru cineva. Doamnă, trebuie să vă spun că programarea întâlnirilor nu o fac eu. Se adună toţi consilierii, sunt solicitările de primiri la preşedinte. A fost concluzia... Ei se adună odată pe săptămână şi fac toate programările, nu pentru săptămâna în curs, ci pentru săptămânile celelalte, funcţie de solicitări. Povestea ALRO - veţi vedea că la Preşedinţie există şi povestea RAFO, sunt foarte multe dosare depuse, la Preşedinţie există şi povestea Petromidia, sunt foarte multe rapoarte depuse acolo. Sigur, Preşedinţia mai are un lucru pe care este obligată să-l facă, atunci când nu sunt soluţiile la ea, conform legii, este obligată să îndrepte raportul către instituţia care poate rezolva problema. Spre exemplu, solicitări care vizau justiţia de la unele companii au fost îndreptate către structurile de justiţie, fie că a fost CSM, fie Înalta Curte de Casaţie, funcţie de tematică, dar nu dă Preşedinţia soluţii pentru Ministerul Industriilor sau pentru justiţie. Foarte multe. Foarte multe firme, firme mari şi este firesc, atunci când sunt solicitări de la ambasadori, vin prim miniştri însoţiţi de firme, sunt solicitări de la... Am avut acum un grup, cel mai mare grup de construcţii din China. A venit însoţit de ambasadorul Chinei. Cum să nu îi primeşti, când solicită o întâlnire cu preşedintele în baza a ceea ce eu am discutat cu preşedintele Chinei, să facă investiţii China în România? Orice intervenţie în favoarea lui Rompetrol este binevenită, orice intervenţie 
în favoarea lui Rompetrol este binevenită. Problema este când sunt intervenţii în favoarea proprietarilor lui Rompetrol, atunci suntem în altă situaţie. Când vorbim de structuri industriale, problemele lor ne interesează pe noi toţi. Când vorbim de probleme ale persoanelor, acele probleme nu ne interesează pe noi toţi, pe fiecare persoană în parte. Aia e foarte grav. Iar aici tot acest lanţ - dacă vă uitaţi la bilet, în primăvară, dacă vă uitaţi la chemarea ministrului justiţiei la cabinetul primului ministru, dacă vă uitaţi la telefonul tot de premier la Botoş, dacă vă uitaţi la intervenţia în parlament în favoarea unei situaţii din justiţie, a primului ministru - nu înseamnă nimic altceva decât intervenţie în justiţie, sigur, cu metodele oamenilor la nivel înalt, discret, între noi. Nu se poate! De asta a pierdut PSD-ul alegerile, doamnă, pentru că acest "discret, între noi" a funcţionat în tot mandatul domnului Iliescu. Eu v-am spus elemente care se pot proba, şi la bilet, şi la rezoluţia de pe documentul... Da, lui Şereş. Eram în faţa situaţiei de a spune adevărul sau de a minţi. Doamnă, să vă spun foarte cinstit, intenţionam la reluarea sesiunii parlamentare să cer să mă adresez parlamentului, iar acesta era unul din subiecte. Nu ştiu, pentru că nu îmi aduceam exact aminte de povestea biletului. Ştiu că am avut un gest destul de lipsit de eleganţă când am primit dosarul cu cartea de vizită de cabinet şi cu foile dedesubt care vorbeau despre procurori, şi nu despre problema 
de fond, dar, oricum, în intervenţia din plenul parlamentului, cu cele două camere reunite, aveam intenţia să atenţionez cu exemple că n-am schimbat nimic faţă de sistemul perpetuat, doar l-am preluat, l-am perpetuat. Şi forma guvernului, şi practicile şi mai sunt câteva exemple. O făceam în parlament, da. Nu cum se face politică, cum se fac intervenţii şi, uneori, cum se fac intervenţii în justiţie şi să atenţionez parlamentul, aşa cum am făcut-o şi anul trecut, dar parlamentul sau funcţie de grupurile parlamentare fiecare râdea sau bătea din picioare, funcţie de ce spuneam. Când am avut declaraţia din parlament în care am arătat care e situaţia în agricultură, situaţia proastă din infrastructură şi lipsa proiectelor, nepregătirea capacităţii de absorbţie a fondurilor, situaţia din sănătate, parlamentul nu a înţeles că eu nu pot face nimic guvernului. El este acela care are responsabilitatea când este sesizat, dacă n-o face din propria iniţiativă, să cheme guvernul la ordine. Categoric da, pentru că sunt lucruri mult mai profunde care trebuiesc discutate şi spuse în faţa parlamentului. Aici este... discutăm pe o conjunctură. Da. Doamna Culcer, nu poate fi aşa. Eu cred că eu n-am altă soluţie. De fapt, invitaţia publică pe care am primit-o în ultimele zile de la foarte mulţi a fost "Domnul preşedinte, trebuie pusă - nu-mi spun mie la telefon, ci în diverse talk show-uri, diverşi analişti, diverşi oameni de cultură - trebuie făcută pace". Altfel spus, "Fiţi un preşedinte ca Ion Iliescu, să fie pace şi neregulile să colcâie pe dedesupt", să perpetuăm ce s-a întâmplat. Eu spun şi suţin: economia merge bine, să dea Dumnezeu să meargă mai bine anul acesta. Investiţiile străine, slavă Domnului, am avut în 2006, să sperăm că avem şi acum. Sunt câţiva miniştri care au reuşit performanţa extraordinară să scoată steguleţele roşii - că-i la justiţie, că-i la interne, că-i la mediu, la ce au mai fost, şi am reuşit să intrăm în UE la 1 ianuarie 2007. Problema pe care mi-o pun acum este că noi am vorbit de statul ticăloşit, am vorbit de intervenţionismul şi relaţiile PSD-ului, iar acum mi se propune şi de clasa politică şi de foarte mulţi oameni de bună-credinţă, "hai să punem batista pe ţambal". Doamnă, va veni 2008 şi 2009 şi nu s-a întâmplat nimic în modul de a funcţiona al instituţiilor noastre, din punct de vedere al relaţiilor interumane, dacă vreţi. Rămâne tot... Eu consider - pun în paranteză eu - că procurorul general - suntem şefi mari şi eu, că-s prim-ministru, 
şi el că-i procuror general - "vorbim noi şi aranjăm", considerând că eu, prim-ministru vorbesc cu preşedintele şi o aranjăm şi pe aia. Şi, uite aşa, perpetuăm ce-am preluat de la PSD. Or, bătălia mea aici va fi. Aşa este. Sigur. Aşa este. Doamnă, v-aş aminti... Nu, staţi. Hai să fim cinstiţi, adică aş vrea să fiu foarte cinstit. Am spus că avem cel mai bun guvern din '90 şi până acum... Și îmi menţin punctul de vedere, dar, din păcate, un guvern mediocru, pentru că el are doar câteva vârfuri care au ştiut să-şi rezolve problemele pentru intrare în UE, dar nu ne pasă şi o să vă dau un exemplu. Din nou vă dau un exemplu. Doamnă Culcer, cum etichetaţi dumneavoastră, ca cetăţean, următoarea acţiune la sfârşit de an: cheltuim doar 30% din banii pentru investiţii la Sănătate - da? -, doar 30%, în loc să ne fi uitat tot anul că nu s-a întâmplat nimic în investiţiile din Sănătate şi zicem "Eh, dacă tot nu s-au cheltuit, îi luăm şi îi împrăştiem clientelar pe la toţi primarii". Păi facem ce a făcut şi guvernul PSD. Deci, v-am dat un exemplu. Aici a fost... Trebuiau cumpărate salvări, este credit extern, trebuiau modernizate spitalele, trebuiau făcute foarte multe. Ei, banii ăia s-au împărţit la primari, la sfârşit de an, să ne menţinem în deficitul bugetar angajat. Foarte bine, şi primarilor le trebuiesc. Dar, s-a vorbit tot anul despre sănatate, oare cum nu m-a durut sufletul să ştiu că nu s-au banii în spitale şi în salvări? Unii din miniştri au avut performanţă şi, pe medie, faptul 
că au salvat 2008 şi au făcut dată fixă - 1 ianuarie 2007 - este o performanţă. Cu guvernul Năstase, vă garantez că nu se făcea 1 ianuarie 2008. Doamnă, toţi au merite. Dar, trebuie să fim cinstiţi, meritul major îl au miniştrii de linie, cei care au avut responsabilitatea pe ministerul lor. Nu. Pentru că atmosfera era de aşa natură şi pentru că nu era un guvern credibil. Şi acum poate aveţi explicaţia de ce am preferat să nu fac publică acea hârtie la momentul respectiv, mai ales că era prima dată când se întâmpla o astfel de intervenţie, "Vezi, dacă poţi să vorbeşti la Parchet", semnul întrebării. Nu. Acesta a fost primul semn de întrebare asupra relaţiei mele cu primul-ministru. Doamnă, hai să nu mai intrăm în detalii. Ajunge atât şi nu am vrut să vă dau noutăţi, ci doar explicaţii, de data asta. Nu mai are ce. Nu, doamnă... Nu, doamnă. Dacă eu le ascundeam, aşa rămâneau. Da? Doamnă, de acum înainte... Foştii mei colegi liberali, colegi de alianţă, trebuie să înţeleagă ce a înţeles şi PD-ul, că nu sunt parte a negocierilor dintre ei şi nu sunt parte a guvernării. Eu am, după Constituţie, obligaţia să veghez la funcţionarea instituţiilor statului şi v-aş aduce aminte că am criticat şi Sănătatea şi Transporturile şi Agricultura şi Mediul, când a fost cazul, şi Finanţele, toate sectoarele, şi Justiţia. Deci, eu când vorbesc de guvern, vorbesc de instituţia statului. Este articolul 80 din Constituţie, aliniatul 2, care îmi face trimitere directă la a veghea la funcţionarea instituţiilor statului. Te duci o dată în Guvern, spui despre ce este vorba, dar nu poţi să fii părtaş. Acest tip de normalitate, cum îi spune domnul Iliescu, "să trăim în normalitate", acest tip de normalitate eu nu îl accept. Şi nu accept pentru că mă obligă Constituţia să fac ce fac şi să nu intru în normalitatea care frizează lipsa de responsabilitate faţă de cei care te-au ales, cerută de domnul Iliescu. Deci, asta-i problema: diferenţa de abordare. Când voi spune "Guvern", niciodată nu o să spun "PNL". Guvernul este o instituţie. Dacă se confundă cumva PNL-ul cu Guvernul, este problema de lipsă de înţelegere a PNL. Eu sunt şeful statului român, nu sunt nici preşedintele PD-ului, nici preşedintele PNL-ului. Doamnă, vă garantez că nu am cerut PD-ului ieşirea de la guvernare. N-am vrut să fiu implicat în decizia Partidului Democrat. Trebuie să vă spun că le mulţumesc pentru că au luat o decizie înţeleaptă. Da, este soluţia corectă în acest moment, rămânerea la guvernare. Foarte bine că 
au gândit aşa. Ce le cer însă, şi lor şi liberalilor, că astea sunt cele două partide care se pare că au dubii asupra poziţiei mele, să nu mă amestece în partide. Eu sunt preşedintele României, simpatizez Partidul Democrat, dar în acţiunea instituţională nu doresc să fiu implicat în deciziile partidelor. Când voi vorbi de Guvern, nu vorbesc nici de PD, nici de PNL, ci vorbesc despre Guvernul României asupra căruia trebuie să veghez. Şi când voi considera prin input-urile pe care le am de la populaţie că ceva nu funcţionează, mă voi adresa Guvernului, public. Aşa este. Nu numai la Parchet. I-am cerut două lucruri: să înainteze probele pe care le are la Parchet, dar să mai facă un lucru: ministrul pe care eu l-am sunat rugându-l să facă o intervenţie pentru o firmă, să câştige o licitaţie, să fie revocat, adică să-mi facă propunerea de revocare. Putea să facă propuneri pentru orice minister, iar răspunsul dânsului a fost unul, "Să vedem, uită-te în presă". Păi, domnule prim-ministru, eu îţi vorbesc pe documente şi pe acţiunile dumitale, dumneata mă trimiţi în presă sau ameninţi cu corpul de control pe care îl trimiţi să controleze nu ştiu ce. E absolut un tip de şantaj public care arată şi cum gândeşte primul-ministru. Cadrului politic... Doamnă, nu cred că, neapărat, întotdeauna, instituţiile statului trebuie să se amestece în disputa politică, mai mult sau mai puţin principială, depinde pe ce este disputa. Eu consider că aici discutăm de tentative repetate, de intervenţie în 
Justiţie pentru un prieten. Şi eu n-am nimic cu prietenia. Şi eu am amici cu care mă duc, fac un weekend, fac ce vreau, dar nu intervin la instituţiile statului pentru ei. Cred că este foarte greu să vorbim de trafic de influenţă. Aici discutăm de responsabilitatea politică. Spunem că am intrat în Uniunea Europeană. Păi, comportamentul nostru acum este balcanic. Acceptăm toţi, hai faceţi pace şi lăsaţi-o încolo cu intervenţii, cu tentative, cu nu ştiu ce, mai bine facem pace. Nicăieri în Europa astfel de gesturi n-ar rămâne sancţionate, sau ca la domnul Şereş, sau ca la alţii, că mai sunt miniştri în situaţia asta. Deci, cred că vrem să spunem "suntem europeni", dar vrem să rămânem cu comportamentul de dinainte de a intra în Uniunea Europeană, or, asta, ne descalifică. Iar eu nu voi înceta să încerc să-mi ating obiectivul ca până la sfârşitul mandatului meu instituţiile statului să funcţioneze fără astfel de influenţe. Şi de câte ori voi afla despre ele, voi face ce trebuie să fac. Sigur, se poate face plângere la Parchet. Am spus-o eu, nu cred că acel bileţel poate fi considerat atâta timp cât n-a produs efecte. Eu l-am oprit. Şi n-am sunat niciodată pentru domnul Patriciu la Parchetul General, la procurorul general. Procurorul general de la acea vreme nu a dat curs intervenţiei. Ministrul justiţiei, chemat la cabinetul primului ministru, nu a dat curs .Vom avea un singur lucru cu efecte, probabil: declaraţia primului ministru în Parlamentul României, care este anexată la dosarul în care domnul Patriciu cere statului român 100 de milioane de dolari despăgubiri. Bun. Nu ştiu cum se va rezolva, dar aici discutăm de responsabilitatea politică. Aşa este. Dar este zonă fierbinte. Doamnă, eu l-aş ruga pe domnul prim-ministru să-şi facă timp şi să stea o săptămână în Belarus şi pe urmă să vină să-mi spună cum i s-a părut Lukaşenko sau să ne spună nouă, românilor. Cred că a exagerat de dragul de a încerca să arate că e un bărbat politic puternic. Nu ştiu cum Dumnezeu nu eram Lukaşenko în campanie, când îl duceam de mână, îl băgam printre oameni şi-l arătam, "Dânsul este domnul Călin Popescu Tăriceanu. El va fi prim-ministru". Atunci nu eram Lukaşenko. Când îl luam pe scenă şi îi spuneam "Vino, Căline, ai curaj, Căline, vorbeşte, Căline!", atunci nu eram Lukaşenko. În momentul în care îi vorbesc de interdicţia pentru noi de a face trafic de influenţă, de a influenţa justiţia, de a perpetua sistemul lăsat de PSD, atunci devin Lukaşenko. Dar v-aş ruga şi o să pun şi 
întrebarea asta: este posibil să-mi arătaţi un singur act neconstituţional în mandatul meu? Nu pe dvs., ci pe el. O să-l întreb... pune-mi pe hârtie... Păi, probabil pentru că respir sau pentru că mă duc la serviciu, la Cotroceni. E o încălcare de Constituţie. Doamnă, eu am trecut... Aş pleca de la altceva, că nu domnul Iorgovan e în spate şi nu Mircea Geoană. Mircea Geoană e manipulat de bătrânul edec, de Ion Iliescu. Am văzut şi declaraţiile de astăzi, "Băsescu să-şi ocupe locul stabilit de Constituţie", şi reacţia din zilele trecute, "Vom modifica Legea referendumului". Ei, dacă modifică legea, sunt în situaţia de a pregăti o lovitură de stat. Acum avem legi, pe care eu am intrat în mandat. Păi, poate să scrie domnul Iliescu, că dânsul e obişnuit cu mineriadele. Deci, acum avem o lege în care spune: "La destituirea preşedintelui trebuie să fie de acord jumătate din lista electorală a României". Eu aşa mi-am început mandatul. Da? Ei, vin domnii de la PSD şi spun: "Nu, trebuie să modificăm legea". Păi, putem să punem, dacă tot o modificăm, de ce să nu spunem "Dacă vrea domnul Ion Iliescu, altfel specialist în mineriade, să mai facă el o mineriadă acum, la bătrâneţe. De ce n-ar modifica Legea referendumului special pentru referendumul la preşedinţie?". Doamna Culcer, eu am patru ani de experienţă cu aceşti oameni, cât am fost primar general. Au modificat de şase ori Legea administraţiei publice centrale ca să îngrădească o atribuţiune, alta din atribuţiunile primarului general. 
Se pare că împreună cu vreo câţiva liberali, pentru că domnul Geoană are continuă legătură cu domnul Tăriceanu, şi au zis: "Hai să modificăm legea şi să facem referendumul". Pot să o modifice, dar seamănă tare rău a aşezare a legislaţiei ca să putem să-l aducem pe domnul Văcăroiu preşedinte al României. Şi asta pare a conveni unora, la foarte mulţi, pentru că domnul Văcăroiu o să le asigure normalitatea. Sigur. Deci, ca să înţelegem foarte bine. Noi avem legislaţie în momentul de faţă care spune că pentru a-l revoca pe preşedinte este nevoie să mergi la referendum, iar nouă milioane dintre români trebuie să voteze pentru revocarea preşedintelui. Ce gândesc cei de la PSD, în laboratoarele lor de schimbat soarta patriei, ca să-şi aducă pe Văcăroiu preşedinte şi să restabilească normalitatea? Le trebuie un preşedinte care tace, care nu vede ce se întâmplă nici în economie, nici în guvern, nici în relaţiile propagandistice ale unor trusturi mass-media, un astfel de preşedinte le trebuie lor. Deci, acum, după lege, trebuiesc nouă milioane de voturi. Cei de la PSD s-au gândit: "Ce-ar fi să modificăm legea şi să spunem dmai puţine". Acest "mai puţin" poate fi orice. Pentru domnul Iliescu a fost bine că trebuiau nouă milioane de voturi... Da, dar dacă tot e specialist în schimbat puteri domnul Iliescu, măcar la bătrâneţe să mai facă un pocinog, să modifice legea. Pentru că sunt extrem de interesaţi să aibă PSD-ul din nou la putere. Domnul Iliescu se pare că are un dosar cu mineriada din '90, nu ştiu exact cu ce. Sunt destui care au acest interes. Or, domnul Iliescu spune: "Băsescu să-şi ocupe locul stabilit de Constituţie". Păi, vedem locurile diferit, doamnă. Dânsul a tolerat tot ce s-a întâmplat în PSD, iar eu vreau alt sistem. Să ştiţi că nu degeaba mi-am asumat şi responsabilitatea condamnării comunismului, ca şef de stat, nu degeaba mi-am asumat şi responsabilitatea să găsesc soluţii ca toate dosarele, câte sunt, circa două milioane, să fie predate la CNSAS. De ce? Ca să rămânem tot în normalitate? Păi ce am făcut dacă am condamnat comunismul, dar rămânem cu un sistem care funcţionează ca pe vremea domnului Iliescu şi a domnului Năstase. Ce-am făcut? Doamnă, este opţiunea lor. Eu îi rog public să-şi vadă de Alianţa lor cu PD-ul, iar mie să nu-mi ceară nimeni să stabilesc normalitatea care le-ar place. Sunt şeful statului şi eu am o responsabilitate mai mare decât ei. Când spuneam aceste lucruri în campanie, ca să câştigăm alegerile, spuneau şi ei în cor cu mine, 
şi PNL, şi PD, şi toată lumea. Era într-o veselie şi înflăcăram masele promiţându-le că vom fi altfel în funcţionarea instituţiilor. Acum, dacă ei nu vor să o facă, să mă lase pe mine în pace, că, oricum, nu tac. Şi la normalitatea mult dorită ca preşedintele să tacă, nu revin. Sau nu vin. Nu sunt tipul de preşedinte Ion Iliescu şi nici tipul de preşedinte care la sfârşit de mandat să spună: "M-au învins structurile". Să mă lase în apce să-mi fac funcţia de preşedinte care veghează la funcţionarea instituţiilor statului. Când actele mele vor fi anticonstituţionale, să iasă şi să facă ce vor. Dar, înainte de a răspunde... Dacă vă uitaţi, face preşedintele o observaţie, prima lor grijă este să se ducă la televizor să răspundă de două ori mai agresiv. Dacă ar avea decenţă, a făcut preşedintele o observaţie, du-te, frate, şi vezi, are dreptate, n-are dreptate? Cred că ăsta e drumul corect dacă vrem să facem ceva. Mie nu mi se poate cere să le asigur liniştea în partea care nu funcţionează. Nu doamnă, eu sunt deschis la dezbateri, la discuţii cu guvernul, la orice doriţi dumneavoastră, orice doreşte orice partid, dar nu sunt deschis la a mă băga în cutie şi să tolerez ceea ce nu funcţionează din angajamentele noastre, pentru că sunt multe care s-au realizat. Doamnă, niciodată nu am refuzat o discuţie cu primul ministru, niciodată nu am refuzat un eveniment la care am fost invitat de primul ministru şi nu voi înceta să-mi fac atributul constituţional. Ori de câte ori, în conformitate 
cu legislaţia, pot să particip, cu Constituţia, pot să particip la şedinţele de guvern, vă asigur că mă voi duce. Aşa este. Vezi taxele puse la frontiere. Doamnă, suntem semipregătiţi. România nu e pregătită 100% în mod deosebit pentru absorbţia fondurilor. Dar este un lucru care trebuie ştiut de noi toţi: fondurile nu pot sosi decât de la 1 iulie încolo, nu în primele şase luni. Deci, guvernul încă are timp să pregătească proiecte pentru ca anul acesta să beneficieze de cât mai mult din alocarea de 1,5 miliarde pe care le avem pentru 2007. Deci, nu e timpul pierdut. Proiectele, din câte şţiu, trebuie transmise până la 1 februarie, la Bruxelles, să fie analizate atât cele şase proiecte sectoriale, cât şi planul general, proiectul general. Deci, lucrurile sunt parţial în grafic. Da. Nu spune nimeni că trebuie să treacă. În fond, parlamentul nu e o maşină de copiat, dar ea trebuie să treacă eficientă la un nivel acceptabil. Deci, eficientă la un nivel acceptabil. Nimeni nu poate da dispoziţii parlamentului, nici guvernul, nici nimeni, or, acest lucru se poate obţine prin negociere. Eu o să invit partidele la începutul legislaturii special pentru ANI, pentru Agenţia Naţională de Integritate, pentru că am certitudinea, trecerea acestei legi, într-o condiţie acceptabilă, care să permită controlul averilor demnitarilor, este esenţială pentru ca România să aibă sau nu introdusă clauza de salvgardare pe justiţie. Şi pot să vă spun, aparent pare nimic, în realitate este extrem de important ca României să nu i se introducă această clauză, pentru că dacă i se introduce, hotărârile judecătoreşti din România nu sunt recunoscute în statele membre ale UE, ci justiţia noastră devine doar una pentru România. Gândiţi-vă la câte litigii pot să fie între fi rme româneşti, firme străine, cetăţeni români, cetăţeni străini şi o hotărâre din România nu va fi recunoscută în ţara de origine a cetăţeanului, ceea ce va fi în neregulă. Este un alt sector în care am fost prinşi nepregătiţi. Şi asta... Am fost eu în judeţul Cluj săptămâna trecută. Nu ştiu primarii cum să acceseze fondurile, dar, repet, încă mai avem câteva luni. Nu am avut un plan de pregătire a forţei de muncă mediu şi înalt calificată pentru a avea suficientă resursă umană aici. Avem probleme mari, din punct de vedere al confruntării noastre cu primul contact. Cert este, însă, că în egală măsură, avem şanse. În măsura în care avem probleme, avem şi şanse. În mod deosebit, tânăra generaţie, oamenii isteţi care vor să facă 
o afacere, vor să dezvolte ceva, vor avea resursă financiară mult mai multă decât acorda anterior PHARE, ca de altfel si fermierul, şi primăriile din mediul rural pentru dezvoltare rurală. De asemenea, putem lansa în forţă construcţia Coridorului 4 Paneuropean, de la Nădlac până la Constanţa. Din păcate, înţeleg că nici aici nu prea avem proiectele pregătite şi condiţiile să declanşăm rapid licitaţiile. Mă r og, le-o prinde guvernul din urmă, nu cred că nu le prinde, în momentul în care se apucă serios de ele. Doamnă, trebuie să se ocupe. Doamnă, nu încercaţi să-mi spuneţi. Un guvern poate să cadă şi mâine, poate să stea şi până la sfârşitul mandatului, depinde. Întortocheate sunt căile Domnului. Dar dacă priveşti la faptul că acest guvern are deja doi miniştri plecaţi din guvern pe chestiuni legate de corupţie, altul este în analiză la Cotroceni, nu ştiu care va fi soluţia pentru cel de-al treilea, vor mai fi... Nu ştiu, e destul de dificil. Nu mă puneţi să prorocesc, că nu eu schimb guvernele, ci parlamentul. Doamnă, şi eu am această speranţă şi mai spun încă o dată: nu accept nimănui să mă trateze ca pe un membru al guvernului sau ca pe un şef de partid în alianţă. Deocamdată, cu efortul tuturor celor care sunt astăzi în alianţă, sunt preşedintele României. 

Bună seara! Domnule Prelipceanu, România nu mai este sub monitorizare. Avem câteva capitole: justiţie, consolidarea structurilor şi independenţei justiţiei, Agenţia Naţională pentru Integritate, ca factor de luptă împotriva corupţiei la nivel înalt. Deci, despre asta vorbim. În rest, aduceţi-vă aminte, acum vreo şase luni făceam o declaraţie: după 1 ianuarie 2007 vom fi singuri; ceea ce facem acasă este bun făcut, nu mai avem pe cineva care să stea cu băţul şi să ni-l arate din când în când, ca atunci când eram ţară candidată. Deci, responsabilitatea ne aparţine sută la sută şi pentru disputele politice, şi pentru realizările noastre în consolidarea instituţiilor statului, a creşterii capacităţii noastre de absorbţie, nu mai stă nimeni să privească la noi şi să ne spună ce avem de făcut. Nu, nu, staţi să ne înţelegem, domnul Prelipceanu, toate statele membre sunt sub atentă monitorizare. Unul din rosturile Comisiei Europene este să supravegheze dacă statele membre respectă înţelegerile, adică directivele ş.a.m.d. Toate statele membre sunt sub atentă monitorizare a Comisiei, dar nu ne mai învaţă nimeni ce avem de făcut. Ne-am asumat responsabilităţi şi depinde de noi dacă ni le respectăm sau nu, asta e tot. Despre poziţia României cu privire la Tratatul Constituţional. De asemenea, un alt subiect extrem de important de discuţie a fost legat de politica de vecinătate, şi România este extrem de interesată de consolidarea propunerii preşedinţiei germane ca politica de vecinătate să devină un factor extrem de puternic al relaţiilor Uniunii Europene cu vecinii, iar România, având ca vecini Ucraina, Moldova şi Serbia, cu puternice concentrări de români la frontiere, este extrem de interesată de consolidarea acestor politici, mai ales dacă vorbim de Republica Moldova, unde interesul nostru este aproape general. Un alt subiect foarte important a fost politica energetică, politică energetică ce a ajuns la stadiul de a primi nişte propuneri, de creare de alternative şi competiţie pe piaţa energetică, din partea Comisiei Europene. Este un subiect pe care România l-a susţinut cu toată forţa încă de la începutul anului 2005 şi iată că se consideră că zona extinsă a Mării Negre este o soluţie viabilă de creare a alternativelor la aprovizionarea cu energie a Europei şi în sfârşit, un subiect care a fost foarte mult aşteptat şi de preşedintele Barroso, dar şi de preşedintele Parlamentului European, domnul Poettering, voiau să ştie poziţia României acum, ca membră a UE, în raport 
cu Uniunea. I-am asigurat, şi de fapt acesta a fost unul din motivele principale pentru care am venit aici, i-am asigurat că România îşi va respecta angajamentele, că România va fi un bun european şi că România va încerca întotdeauna să-şi gestioneze interesul naţional în aşa fel încât el să servească interesului general al Uniunii pentru consolidarea acestei structuri. A fost ridicat de preşedintele Barroso, care are rugămintea să facem tot ceea ce se poate pentru ca Agenţia Naţională de Integritate să fie adoptată de către parlament în forma transmisă de ministrul justiţiei, în aşa fel încât unul din ultimele angajamente ale României, care pot să servească extraordinar de mult ridicării supravegherii pe justiţie, să fie îndeplinit. Eu o să-mi fac treaba de preşedinte, dar aici vedem că, din păcate, sunt partide sau oameni politici atât de slabi care transferă disputele interne în exterior. Eu nu am făcut-o încă şi nici n-am s-o fac, dar în cazul în care se vor ridica în discuţie probleme interne, cei care le-au ridicat să nu-şi facă iluzii că nu voi da informaţiile corecte în parlament şi despre sistemul de interese economice care sunt în spatele unor decizii politice, să nu-şi imagineze nimeni că nu voi vorbi de politica dusă în minciună, fie că vorbeşti de tentative de intervenţii pentru prieteni la Parchet, fie că minţi că nu primeşti informaţii şi de fapt le primeşti ş.a.m.d. Deci, dacă acest subiect se va deschide, cu siguranţă voi spune adevărul. 

Stimate domnule Preşedinte de şedinţă, Stimaţi membri ai Parlamentului, Doamnelor şi domnilor, Întotdeauna am considerat că relaţia mea cu Parlamentul este una institutională şi din punctul meu de vedere am considerat-o corectă. Stau mărturie sutele de acte normative transmise spre promulgare, precum şi cooperarea bună atunci când, solicitând reexaminarea unor legi, Parlamentul a fost receptiv, analizând cu deschidere propunerile Preşedintelui. Am luat notă de solicitarea pe care Birourile Permanente ale celor două Camere reunite mi-au transmis-o prin presă. Cred totuşi că aţi exagerat şi aţi fost excesivi în interpretare. Eu nu m-am referit la Parlament, ci la si citez, “politicieni care fac legi pentru infractori”. Şi acest lucru nu ţine doar de politicieni aflaţi în Parlament, ţine şi de politicieni aflaţi în consiliile locale, în Guvern. Boala este extinsă în tot sistemul nostru politic şi administrativ, iar cele peste 100 de interpelări ale parlamentarilor, din tot spectrul politic, pe tema corupţiei, se constituie şi ele într-o mărturie solidă . Nu am să intru în detalii. Vă voi da doar câteva exemple pentru a vă convinge că de multe ori şi Parlamentul a fost atras în aceste realităţi ale corupţiei, deşi cea mai mare parte a parlamentarilor nu au avut nici informaţiile necesare, dar nici voinţa de a se documenta pentru a vota în cunoştiinţă de cauză: - Din 2000 până în 2007, s-au emis frecvent ordonanţe prin care agenţi economici sunt scutiţi sau amânaţi de la plata obligaţiilor către stat. Niciodată nu a existat o explicaţie de ce pentru unele societăţi s-au aplicat aceste scutiri, iar pentru altele nu. - Anul acesta a fost o puternică dezbatere privind privatizarea Petrom, aprobată prin lege de Parlamentul României. Este inacceptabil faptul că parlamentari care voteaza nu ştiu conţinutul legii de privatizare, nici detaliile acestei privatizări. - Legea iniţiată de un parlamentar pentru graţierea a circa 5000 de infractori. - Legea iniţiată de alti trei parlamentari pentru modificarea Legii 78/2000 pentru prevenirea, descoperirea şi sancţionarea faptelor de corupţie şi a celor conexe acesteia. Am returnat Parlamentului această lege pentru că dezincrimina utilizarea pentru altă destinaţie a creditelor angajate şi in acelasi timp dezincrimina nerespectarea normelor bancare. Această lege ar fi anulat practic cercetările penale privind 80 de persoane trimise în judecată şi ar fi anulat pentru totdeauna responsabilitatea celor peste 300 de firme şi persoane 
fizice care au luat credite de la Bancorex şi Banca Agricolă şi nu le-au mai returnat. Am convingerea ca Parlamentul va raspunde pozitiv observatiilor pe care le-am facut la trimiterea pentru reexaminarea legii. - Un alt exemplu, mult discutat în aceste zile, este Legea trimisă înapoi la reexaminare, semnată de 7 parlamentari, prin care se creau facilităţi fiscale producătorilor de bere autohtoni, iar seria acestor exemple este lungă şi sunt convins că analizând-o puteţi evalua foarte bine că afirmaţia nu a avut nimic incorect. Mai ales că este susţinută de peste 100 de interpelări şi declaraţii ale parlamentarilor, legate de corupţie, din 2005 şi până acum. Prin aceste exemplificări este evident că astfel de acte sunt transpartinice şi beneficiază de susţinerea întregului spectru politic de cele mai multe ori. Veţi vedea că la iniţiatori sunt reprezentate toate partidele. Vorbind despre un sistem mascat de corupţie, aş merge mai departe, pronunţând numele aproape magic RAPPS, regia care pune la dispoziţia demnitarilor locuinţe de serviciu. Puţini părăsesc aceste locuinţe după ce pleacă din funcţia publică, cei mai mulţi continuând să beneficieze de tratament special, nelegal ceea ce îi face depedenţi de Guvern chiar dacă ei sunt în opoziţie. O altă modalitate prin care se manifestă corupţia este transmiterea informaţiilor de interes public în mod preferenţial, respectiv către protejaţii din imediata apropiere a oamenilor politici. În actuala situaţie, aceştia vor fi beneficiarii 
fondurilor de la UE. Mergeţi în comunele din circumscripţiile dvs. şi vedeţi câţi primari, câţi cetăţeni cunosc la această oră modalitatea şi condiţiile de accesare a fondurilor europene. În lipsa informării, se prefigurează, aş spune, accesarea acestor fonduri de către clientela politică. Cu siguranţă, există o stare de nervozitate pentru o parte din oamenii politici deoarece nu mai funcţionează telefonul către procurori şi judecători. În ultimii doi ani, foşti şi actuali baroni locali, foşti şi actuali miniştri, foşti şi actuali parlamentari, foşti şi actuali consilieri locali au început să răspundă în faţa legii. Aş spune că justiţia a început să funcţioneze ceea ce creează un disconfort major celor care au făcut din politică doar un vehicul pentru îmbogăţire. Aş mai menţiona legătura strânsă între unii oameni de afaceri şi parte din oamenii politici, tandem prin care s-a reuşit un transfer de putere politică dinspre politicieni spre respectivii oameni de afaceri. Sunt aceeaşi oameni de afaceri pe care îi găsim la putere continuu prin influenţa pe care au dobândit-o asupra oamenilor politicii la vârf. În plus, oamenii de afaceri sunt aceia care declanşează şi opresc vaste campanii de presă. Din acest punct de vedere, este esenţial ca politicienii să se decupleze din acest tandem şi să lucreze pentru interesul general şi nu pentru interesele acestei clientele. Este un lucru esenţial atât pentru fiecare român, cât şi pentru cea mai mare parte a oamenilor de afaceri care, muncind cinstit, înţelegând corect competiţia, îşi asumă riscurile unei economii de piaţă creând în acelaşi timp prosperitate. Această comunitate cinstită a oamenilor de afaceri este cea care are nevoie să fie stimulată, să se asocieze pentru a face faţă competiţiei cu marile trusturi europene. Comunitatea oamenilor de afaceri nu trebuie să aibă grija competiţiei neloiale, a influenţelor politice autohtone care pot distruge investiţii şi efort făcut ani în şir. Deşi prognozele pentru anul 2007 sunt pozitive arătând că România va avea o creştere economică cu cel puţin 6 la sută şi o inflaţie în scădere la circa 4 la sută, trebuie să ne îngrijoreze faptul că tendinţa pozitivă a economiei noastre nu este suficientă pentru realizarea convergenţei, deci de apropiere de dezvoltarea economică la nivelul ţărilor din UE. În acelaşi timp, o mare problemă care se prefigurează nu este legată atât de succesul integrării noastre, cât de felul în care acest succes va fi distribuit în societatea românească 
şi în măsura în care fiecare cetăţean va vedea o îmbunătăţire în viaţa sa personală. Este esenţial ca românii să aibă sentimentul şi convingerea că în faţa evoluţiilor viitoare şansele sunt egale şi că şansele bunăstării nu le au doar cei care sunt “lipiţi” de politicieni, ci o are fiecare dintre românii capabili să îşi valorifice şansele. Încrederea mai mare a românilor în instituţiile UE trebuie să ne dea de gândit. Românii nu au încredere, în general, în instituţiile politice românesti, iar acesta este semnalul clar că trebuie să facem o schimbare profundă în clasa politică. Încă de la începutul mandatului m-am consultat cu partidele stabilind că se vor forma comisii pentru analizarea modificărilor care trebuie aduse Constituţiei în aşa fel încât sistemul politic românesc să devină mai flexibil, capabil să răspundă exigenţelor populaţiei şi adaptat nevoilor de a funcţiona în interiorul UE. Din păcate, partidele parlamentare nu au pus în aplicare angajamentul de a forma Comisia pentru revizuirea Constituţiei cum nu s-au făcut nici progrese în ceea ce priveşte introducerea unui sistem de vot care să ducă la reformarea reală a clasei politice. Din acest punct de vedere posibilitatea Preşedintelui de a împinge reformele constituţionale şi politice sunt limitate de prevederile din Constituţie. Voi face însă ceea ce pot să fac, şi anume voi declanşa un Referendum prin care să solicit românilor să opteze pentru introducerea votului uninominal. Sper în acelaşi timp că Parlamentul 
României va declanşa procedurile, atât de necesare, pentru modificarea Constituţiei. Este evident că societatea românească evoluează, dar nu putem spune acelaşi lucru despre clasa politică. În ultimii ani, România a intrat într-un proces accelerat de modernizare, în aproape toate domeniile, proces impus de necesitatea alinierii la standardele Uniunii Europene. Însă în domeniul politicii, nu există aquis comunitar. Nu există reglementări care să stabilească nivelul necesar de moralitate în viaţa politică, nu există nici măsuri care să oblige clasa politică la o reprezentare autentică a intereselor comunităţilor locale. Iar România a atins un punct critic, de la care reforma clasei politice devine crucială pentru sănătatea vieţii publice şi eficienţa instituţiilor statului. Înnoirea partială nu înseamnă neapărat reformarea clasei politice. Societatea românească a facut progrese remarcabile în ultimii 17 ani în toate domeniile, mai puţin însă în ceea ce priveşte reforma clasei politice. Aş spune că există o diferenţă importantă între înnoire şi reformare. Anul 2004 a fost un an important în ceea ce priveşte înnoirea parţială a clasei politice. Partidele parlamentare s-au prezentat în alegeri cu mulţi tineri pe listele electorale. Deşi acest lucru a fost unanim apreciat, am continuat să asistăm la surprize mai puţin plăcute, văzând politicieni tineri anchetaţi sub suspiciunea de corupţie. Un astfel de caz a fost posibil şi este oricând posibil şi pentru că în ciuda unei înnoiri parţiale, mult aşteptata reformă a clasei politice nu s-a produs. Am văzut politicieni judecaţi pentru corupţie, dar rareori am văzut demisii. Perpetuarea acestei stări de fapt nu ar fi fost posibilă în cazul în care respectivul politician ar fi fost ales în mod direct de către cetăţeni. În continuare, la 17 ani de la căderea comunismului, politicienii români dau seamă, în primul rând, şefilor de partid şi deloc sau aproape deloc comunităţilor care îi aleg. Practica ascunderii în spatele listelor de partid, a migraţiei dintr-un judeţ în altul, în speranţa că anonimatul va proteja din nou interesele încă un ciclu electoral au fost în aceşti 17 ani, modalităţi de a evita responsabilitatea directă în faţa cetăţenilor. Uneori, chiar şi politicienii tineri, în absenţa unui vot direct, riscă să devină copii fidele ale mentorilor politici. Există cazuri în care chiar tineri politicieni contribuie la blocarea reformei clasei politice. În prezent, asistăm la victoria interesului de partid asupra 
interesului public. Iar acest lucru trebuie privit cu îngrijorare cu atât mai mult cu cât aşteptările de la clasa politică românească sunt altele în prezent decât erau acum câteva luni. Am intrat într-un sistem cu reguli noi şi cred că şi clasa politică românească trebuie să îşi dorească să evolueze în faţa naţiunii după reguli noi, de nivel european. Am văzut coaliţii transpartinice împotriva reformei şi impotriva dorinţei opiniei publice. Am văzut cum în actualul sistem electoral, se poate guverna fără sprijinul opiniei publice. Am văzut cum, în actualul sistem electoral, sunt mai importante controlul asupra pârghiilor statului şi înţelegerile de culise, decât sprijinul opiniei publice şi dorinţa acesteia de reformă. Deseori, aceste coaliţii transpartinice se bazează pe înţelegeri la vârf, în spatele uşilor închise, în care, politicienii fără un sprijin real în rândul electoratului, protejează alţi politicieni asemeni lor, politicieni care, îşi permit cu aroganţă să încerce în mod repetat să influenţeze justiţia şi pentru motivul că nu au ajuns niciodată să dea socoteală direct cetăţenilor, ci doar sponsorilor şi prietenilor lor. Complicităţile transpartinice din actuala viaţă politică românească au dus la comportamente politice în dispreţul total al opiniei publice. Coaliţiile transpartinice au ajuns să fie angrenate uneori în proiecte aberante, fără nici o legătură cu realitatea, cum ar fi inventarea cu orice preţ de conflicte politice, sau în atacarea proiectelor de reformă 
instituţională, în scopul protejării propriilor interese. Votul uninominal va inversa raporturile de putere în cadrul partidelor - ajungându-se la situaţia în care conducerea partidului va depinde de sprijinul parlamentarilor, nu parlamentarii de sprijinul conducerii. Votul uninominal va inversa raporturile de putere în cadrul politicii românesti - printr-un transfer de putere de la conducerea partidelor catre electoratul de la nivel local care il voteaza pe parlamentar. În lipsa unei măsuri imediate de reformare a clasei politice există riscul pierderii totale a încrederii în clasa politică, precum şi riscul unui vot de blam generalizat la adresa politicienilor români. Trebuie schimbată percepţia ca în ciuda procesului accelerat de reformare a României, politicienii încearcă să se sustragă acestui proces. Singura soluţie pentru corectarea acestei percepţii este introducerea votului uninominal pentru Parlamentul României. Stimaţi parlamentari, În baza art. 90 din Constituţia României şi a art. 11 şi 12 din Legea 3/2000 privind organizarea şi desfăşurarea referendumului, precum şi a Deciziei Curţii Constituţionale nr. 567/2006, vă consult, repet, termenul Constituţional este vă consult, cu privire la organizarea unui referendum cu privire la introducerea votului uninominal la Senat şi Camera Deputaţilor începând cu următoarele alegeri parlamentare. Vă mulţumesc. Din acest moment procedura de lansare a Referendumului a fost îndeplinită. 

Permiteti-mi sa incep prin a va spune bun venit la Bucuresti si prin a dori succesc lucrarilor pe care le desfasurati azi. Odata cu aderarea Romaniei si Bulgariei, Uniunea Europeana ajunge sa acopere aproape intreaga peninsula europeana. S-a creat un spatiu maritim european comun. Nu numai ca economia europeana a devenit o economie maritima, dar si vecinatatea Uniuinii Europene se defineste, in primul rand, tot prin spatii maritime: Marea Neagra, Marea Mediterana, Marea Adriatica, Oceanul Atlantic. In acest spatiu continental maritim se adauga o dimensiune fluviala transcontinentala generata pe de o parte de existenta naturala a fluviului Dunarea, iar pe de alta parte de existenta unor constructii de cai navigabile de anvergura cum sunt Canalul Rin-Main-Dunare si Canalul Dunare-Marea Neagra. In aceste conditii noi presiuni se fac simtite asupra geografiei acvatice a Europei. Si as enumera cateva dintre ele. In primul rand specificul constructiei Uniunii Europene genereaza o nevoie sporita de mobilitate transcontinentala si de relocalizare a cetatenilor si a activitatilor, cu deosebire datorata celor patru libertati referitoare la circulatia persoanelor, bunurilor, serviciilor si capitalului pe piata interna a Uniunii. In al doilea rand sunt de mentionat presiunile generate de viitoarele surse energetice ale Uniunii. Romania chiar daca are resurse hidroenergetice apreciabile, se confrunta si ea cu problema energiei. Dimensiunea maritima a Uniunii ne arata unele solutii viabile. UE este inconjurata de cele mai mari rezerve de gaze naturale din lume. De asemenea, este aproape de zonele bogate in petrol. Viitorul energetic al Uniunii depinde de zona Marii Nordului si de cea a Marii Mediterane. Cu deosebire, insa, viitorul energetic al Uniunii depinde de conexiunile sale cu zona Caspica, ceea ce inseamna o noua dimensiune strategica a regiunii Marii Negre. In al treilea rand globalizarea genereaza presiuni in planul valorilor. Idealurile democratiei ne fac mai solidari, nu numai intre noi cei de azi, dar si cu cei de maine. Singura dezvoltare pe care o mai acceptam este dezvoltarea durabila. Ca urmare, vrem sa beneficieze toti de rezultatele dezvoltarii economico-sociale, inclusiv vecinii Europei de dincolo de Marea Neagra. La fel cum vrem ca generatiile viitoare sa se bucure si ele de frumusetile singurei Delte a Europei, Delta a Dunarii. In al patrulea rand, suntem presati de greselile noastre din trecut. Poate ca azi clima ne spune ca am gresit nepermis de mult. 
Aici, in Romania, de mii de ani avem zapada iarna. Zapada a insemnat intotdeauna belsug, ploile din Romania au semnat intotdeauna belsug. Azi, insa, ploile inseamna inundatii, greu de controlat si cu urmari greu de evaluat la inceputul fiecarui an. In fapt Uniunea are o mare problema, managementul eficient al apei, sub aspect cantitativ, pe de o parte, dar mai ales sub aspect calitativ. Cu certitudine solutia nu este sa reducem dezvoltarea. Dar nici nu mai putem sta pasivi la cresterea poluarii pe Dunare si in Marea Neagra. Avem convingerea ca exista solutii. Este evident ca avem nevoie de abordari interdisciplinare si de politici publice coerente. Este nevoie de o mai buna planificare si programare; este nevoie de legi mai bune; este nevoie ca directiva cadru pentru ape sa fie respectata si implementata; dar este nevoie, mai ales, de vointa politica si de colaborare, colaborare intre localitati, state si regiuni, colaborare intre cetateni si autoritati. Rolul organizatiilor internationale este, de asemenea, esential. Comisiile referitoare la Dunare si Marea Neagra, trebuie sa fie sprijinite de fiecare stat membru. Buna cooperare pentru protectia mediului la granita rasariteana a Uniunii Europene ar trebui sa se constituie intr-un exemplu pentru o mai buna cooperare la nivel politic, astfel incat intreaga zona sa devina una a stabilitatii si a prosperitatii pentru toti vecinii. Personal imi exprim speranta ca vremea abordarilor unilaterale in aceasta parte a Uniunii Europene 
a trecut si ca parteneriatele facute cu buna-credinta sunt cea mai solida garantie a prosperitatii regiunii. Intensificarea cooperarii pentru protectia mediului acvatic in bazinul Dunarii si in bazinul Marii Negre este cruciala pentru dezvoltarea viitoare a tarilor pe care le reprezentam astazi aici. De asemenea, aceasta cooperare intensificata se poate constitui intr-o dovada a leadership-ului Uniunii Europene, in ceea ce priveste protectia mediului, in general si a bazinelor fluviale si maritime, in particular. Efortul principal trebuie sa fie in primul rand al nostru, al celor din bazinul Mijlociu si de Jos al Dunarii si de la Marea Neagra. Aici nivelul de dezvoltare este mai mic decat in restul Uniunii, aici sunt mai putine resurse financiare. Suntem insa membri ai unei comunitati in care solidaritatea este o valoare fundamentala, iar tarile din regiunea noastra au dreptul sa spere, sa creada in solidaritatea intregii Uniuni Eurpene cu problematica de mediu de pe Dunarea de Jos si de la Marea Neagra. Va multumesc! 

Bună dimineaţa. Bine v-am regăsit. Aşa este. Spun acest lucru de la 1 ianuarie 2005. Deci, este clar că schimbarea este majoră în atitudinea europenilor, şi asta pentru un motiv simplu: suntem stat membru cu drepturi egale cu orice stat al UE. Pe de o parte. Pe de altă parte, România nu este orice stat în interiorul UE. Este a şaptea ţară ca dimensiune, deci ca potenţial de vot în interiorul UE. Cu certitudine, politica la Bruxelles va fi să atragă România de partea soluţiilor generale, globale pentru UE, şi nu să aibă din România un partener care să respingă soluţiile propuse de Comisia Europeană. Aşa este. De altfel, o parte din iniţiativele noastre au fost deja preluate de UE chiar în programul preşedinţiei germane, ca să nu mai vorbim de iniţiative româneşti preluate de NATO la summit-ul de la Riga, din noiembrie, Marea Neagră, Balcanii de Vest, problema energetică. Nu. România nu-şi schimbă politica externă şi dacă aţi observat, discursul de politică externă din 19 ianuarie în faţa ambasadorilor acreditaţi la Bucureşti, precum şi discursul din Parlamentul European, practic, România doar îşi ajustează poziţia de pe care îşi duce politica externă şi este absolut necesar să faci această ajustare devenind membru al UE - nu mai eşti un stat candidat, ci eşti un stat membru -, dar nimic din axele noastre majore de politică externă nu se schimbă, cu excepţia relaţiilor dintre România şi statele membre ale Uniunii. Până acum erau relaţii din afara Uniunii şi obiectivul nostru major de politică externă era să întrunim consensul acestor state membre pentru intrare, iar acum poziţia noastră este de partener a acestor state, fie că discutăm de Franţa, de Germania, de Olanda, de Belgia, de Polonia, de orice alt stat. Eu aş nuanţa puţin. M-am întâlnit cu preşedintele Kaczynski şi în nici un caz nu cred că Polonia poate fi etichetată ca fiind o ţară care blochează iniţiative. Dimpotrivă, Polonia este un stat mare al UE - dacă România este al şaptelea stat, ei sunt al cincelea stat, ca mărime, al UE - şi îşi exprimă punctele de vedere. Sigur, nu este obligatoriu să urmăm poziţia Poloniei în unele segmente, dar în mod categoric, politica noastră va fi să armonizăm interesul naţional cu interesul general. Deci, exact aici este substanţa acestei organizaţii uriaşe din care am vrut să facem parte. Nu mai eşti singur, trebuie să ţii cont întotdeauna în exprimarea poziţiilor tale şi de poziţiile celorlalţi sau de interesele celorlalţi, pentru că altfel riscăm să devenim o Uniune 
pe 27 de voci. Or, sensul acestei Uniuni este interesul general. E, talentul, dacă vreţi, sau inteligenţa va fi ca întotdeauna să poziţionezi interesul naţional pe direcţia, pe curentul principal al interes ului general, altfel, rişti să rămâi în afară. Aşa este. Nu ştiu în ce măsură parlamentarii îşi vor schimba părerea, deşi cred că s-a exagerat la noi puţin ideea că Europa este împotriva Americii. Ca orice ţară, şi SUA pot fi criticate. Şi România este criticată, şi Germania este criticată, şi Franţa este criticată de parlamentari. Parlamentarismul funcţionează în Europa mai mult ca oriunde. Asta nu înseamnă că, aşa cum spuneam şi în discurs, este posibil ca în viitor să facem faţă, şi unii şi alţii, şi europeni şi americani, cu succes procesului de globalizare fără a avea un parteneriat. Globalizarea este infinit mai complicată decât ne pare. Globalizarea înseamnă să ai forţă economică deosebită, înseamnă să ai capacitatea politică de a impune soluţii. Or, din acest punct de vedere, cred că nu este posibilă o evoluţie pozitivă şi a Europei şi a SUA fără ca interesele lor să fie susţinute de multe ori pe o singură voce, chiar dacă prin metode diferite. Până la urmă, aici nu ne punem problema de a apăra interesele politicienilor, ci ale naţiunilor noastre. Or, priviţi la ce se întâmplă în lume, apar noi vectori extrem de puternici generaţi de chiar proce sul de globalizare, şi vedem o evoluţie extrem de spectaculoasă a Chinei, extrem de spectaculoasă a Indiei, şi este 
evident că, pentru a echilibra lucrurile peste 10 ani, va trebui să fim împreună. Categoric da. Nu puţine, nici în interior, la început cu oarecare scepticism în exterior, dar în momentul de faţă, spre exemplu, nu mai există un semn de întrebare asupra politicii externe a României în Europa, cum nu există nici în SUA. Consecvenţa a făcut să ne fie înţeles punctul de vedere. România are nevoie de securitate, este la frontiera orientală a Uniunii Europene şi a NATO, iar din acest punct de vedere, nimeni nu ne poate condamna. Orice ţară începe cu litera "A", cu securitatea. Pe securitate garantată poţi să construieşti şi prosperitate, şi dezvoltare şi evoluţii spectaculoase economic şi social. Cât timp însă nu ai garantată securitatea, ai o mare problemă. Nu, nu cred că politica externă este influenţată neapărat de cine este la Bucureşti, cine e la Londra şeful guvernului sau cine este la Washington, la Casa Albă. Ar fi greu de imaginat o politică a Marii Britanii care se desprinde de SUA şi devine dintr-o dată o ţară extrem de ataşată... Relaţia cu România nu se construieşte neapărat în cabinetul primului ministru, care vine, pleacă, se construieşte în realităţile din lume. Suntem împreună în Basra, unde sunt trupele britanice, suntem împreună în Afganistan, în Irak, suntem împreună în Balcanii de Vest, cu o cooperare excelentă. Lucrurile acestea nu se schimbă peste noapte. Sunt direcţii de politică externă pe care statele şi le menţin. Nu se schimbă opţiunea noastră de a fi parteneri cu statele care se află în Irak şi Afganistan. Nu se schimbă pentru că este un angajament. Foarte mulţi s-au aşteptat ca după intrarea în NATO, în 2004, România să facă ceea ce ştie să facă tradiţional, să-şi schimbe părerea şi să-şi lase aliaţii fără suportul ei. Iată că această consecvenţă ne dă credibilitate. Se poate vorbi despre o Românie care a început să nu mai aibă limbaj dublu, una să spună la un moment dat, după ce îşi vede lucrurile rezolvate să se răzgândească. Este un angajament. Orice angajament internaţional nerespectat afectează credibilitatea nu a oamenilor politici, ci a naţiunii în ansamblu, iar nu în mandatul meu vor fi celebrele noastre semne de înainte şi înapoi. Vom fi consecvenţi, ne vom asuma şi eventualul succes şi eventualul eşec alături de aliaţi. Este, cred eu, o obligaţie. Acesta a fost şi motivul discursului meu din parlament, pe de altă parte, din Parlamentul European, pentru că î n interiorul UE se aud de foarte multe ori reproşuri la adresa statelor 
care intră, că după intrare şi-au schimbat politica. Eu m-am dus în Parlamentul European să fac exact ceea ce trebuia să fac - să garantez europenilor că România rămâne un bun european şi după ce şi-a văzut sacii în căruţă, adică după ce a intrat în Uniunea Europeană. Onoarea, respectabilitatea naţiunilor vine şi din asumarea respectării cuvântului dat şi aici noi avem un exemplu extrem de concret, cu Agenţia Naţională pentru Integritate, celebra... Lege promovată de doamna Monica Macovei. Acest proiect de lege a fost convenit cu Comisia Europeană ca fiind una din condiţii pentru ca acel steguleţ roşu să fie... Transformat în galben. Faptul că nu promovăm această lege, că nu trece de parlament... Eu nu spun că trebuie să treacă neapărat în forma în care a fost trimisă de ministrul Monica Macovei. Parlamentului nu poţi să îi impui o anumită formă, pentru că este suveran pe deciziile pe care le ia. Important este ca noi să facem această lege, poate cu ajustări. Sigur, dacă sunt prevederi neconstituţionale, trebuiesc îndepărtate, dar lege trebuie să o avem, pentru a ne respecta un angajament. Repet, această agenţie a fost angajamentul nostru în schimbul ştergerii steguleţului roşu şi a intrării în Uniunea Europeană, pentru că pe corupţie aveam clauză de salvgardare. Or, dezactivarea clauzei de salvgardare s-a făcut exact în baza angajamentului nostru că vom face această agenţie. Şi cu Fratini şi cu Barroso. Şi domnul Barroso şi domul Fratini au ridicat problema agenţiei şi 
aici nu avem ce să reproşăm nimănui de la Bruxelles, pur şi simplu ne spun "aţi avut un angajament". Sigur, Comisia se poate manifesta ulterior, pentru că pe justiţie şi luptă împotriva corupţiei am rămas în supraveghere. Putem foarte bine să primim aplicarea clauzei de salvgardare, ceea ce ar produce extrem de multe complicaţii, pentru români în primul rând. Hotărârile justiţiei din România nu vor mai fi recunoscute în teritoriul spaţiului Uniunii Europene, şi de aici toate efectele, nu numai pentru români, vor deveni reticienţi şi investitorii străini pentru că nu vor mai putea obţine o hotărâre judecătorească în România care să fie recunoscută în alte ţări şi România va pierde enorm. Eu sper să nu ajungem aici. Aici trebuie să vă spun că, din acest punct de vedere, eu am avut o înţelegere, am o înţelegere cu preşedintele Voronin, şi anume susţinerea Moldovei pentru a face progrese înspre integrare. Deci, nu a fost un lucru pe care l-am luat din Cabinet de la consilier şi m-am dus cu el la Parlamentul European sau la Comisia Europeană. Avem această înţelegere, de susţinere a progresului către Vest a Uniunii Europene şi o facem cu toată capacitatea noastră. Iată, unul din lucrurile despre care putem spune că reprezintă un interes naţional al României şi pe care îl promovăm în interiorul Uniunii Europene, cu mijloacele specifice activităţii în această structură uriaşă. Aici problema este că suntem state democratice, au loc alegeri la fiecare patru ani, şi problema revenirii Republicii Moldova şi a cetăţenilor ei în interiorul Uniunii Europene nu este o chestiune care trebuie să ţină de Băsescu, care astăzi este, mâine nu, de Vladimir Voronin, care astăzi este, mâine nu. Noi vorbim de un popor, despărţit arbitrar şi care trebuie să se întâlnească, să se reîntâlnească, să se reîntregească. Da, una este problema vizelor, şi aici este o responsabilitate împărţită. Chişinăul nu a aprobat deschiderea a două consulate la Bălţi şi la Cahul, ceea ce a concentrat tot efortul pe Consulatul de la Chişinău. După discuţia pe care am avut-o cu preşedintele Voronin, s-au dat spaţii, cred că deja avem câte trei oameni şi la Cahul şi la Bălţi, probabil că săptămâna viitoare vor începe să funcţioneze şi cele două consulate, ceea ce va ajuta foarte mult la scăderea presiunii pe Consulatul de la Chişinău. Dar aceasta este presiunea pentru vize. Problema noastră este alta în momentul de faţă şi am discutat cu preşedintele Voronin - avem 500.000 de cereri de cetăţenie, pe fiecare 
cerere fiind cel puţin un cetăţean, pentru că sunt cereri în care întreaga familie solicită cetăţenie, solicită programare pentru depunerea dosarului. Evaluarea noastră este că în momentul de faţă avem 800.000 de cetăţeni ai Republicii Moldova care cer cetăţenie română şi evaluarea este că până la sfârşitul anului să se ajungă la 1,5 milioane din 3,8 milioane populaţia Republicii Moldova. Deci... Mă tem că depăşim nivelul etnicilor români din Moldova cu solicitări de cetăţenie în perioada următoare. De aceea, este esenţial - şi asta i-am explicat şi preşedintelui Barroso, şi vicepreşedintelui Frattini - ca Moldovei să i se dea o perspectivă europeană, pentru că altfel, tentaţia tuturor cetăţenilor Republicii Moldova, pentru a beneficia de dreptul la mişcare, la muncă, va fi să ceară cetăţenie, să ceară în mod legitim cetăţenie română. Da. Nu acesta este obiectivul, votul, pentru că aici avem o altă problemă şi ea trebuie discutată... Spre exemplu, România este în faţa unei alternative, să deschidă piaţa forţei de muncă pentru tradiţionalele zone de unde vine forţă de muncă ieftină în Europa - Pakistan, India, China, Africa -, dar decât să facem o asemenea politică, de ce să nu găsim soluţia ca piaţa românească să fie oferită în primul rând moldovenilor, cetăţenilor Republicii Moldova. De ce? Pe de altă parte, trebuie să o facem cu inteligenţă, pentru că acum, astăzi, piaţa românească ar avea nevoie de un surplus de forţă de muncă de circa 200.000 de oameni. O să fac o paranteză 
aici, dar solicitările de cetăţenie, aşa cum vă spuneam, sunt de 800.000, or, aici creăm o mare problemă europenilor. Dacă luăm o decizie de acordare imediată a cetăţeniei pentru a ne acoperi necesarul de forţă de muncă, noi putem asigura locuri de muncă pentru circa 200.000 de cetăţeni ai Republicii Moldova. Îi vom găsi la Paris, îi vom găsi la Roma, îi vom găsi la Londra, peste tot în Europa. Categoric, pentru că această parte este o realitate. Este o realitate, orice restricţii se impun. Nu numai românii, dar se descurcă şi antreprenorii din statele respective, pentru că ei sunt... De regulă îi blamăm pe români că se duc să muncească la negru. Dar de ce cetăţeanul statului britanic angajează români la negru? Deci, este un parteneriat. S-au obişnuit să ne spună "Voi sunteţi vinovaţi pentru că vin muncitorii", deci, românii sunt vinovaţi că vin să muncească ilegal. Dar de ce nu este vinovat patronul care îi angajează ilegal pe salarii foarte mici, comparativ cu salariile celor din ţara respectivă şi mai ales, fără să plătească taxe la stat, pentru că îi angajează la negru. Deci, aici este un pachet, nu numai românii sunt vinovaţi, ci cel puţin la fel de vinovaţi sunt şi angajatorii din statele UE, dar s-au obişnuit să-i blameze pe români. Sper ca de acum să nu o mai facă. Toate relele pământului. Din acest punct de vedere, chiar ar trebui salutaţi oamenii politici, pentru că, împotriva a ceea ce primesc de la naţiunile lor, o oarecare respingere pentru est-europeni, toţi oamenii politici din Europa şi-au asumat intrarea României la 1 ianuarie 2007, şi-au asumat libera circulaţie a românilor în teritoriu Uniunii Europene. Ce nu şi-au asumat integral este legat de forţa de muncă, de participarea forţei de muncă din România nerestricţionată în toate statele Uniunii. Faptul că se introduc restricţii, acest lucru ţine de regulile Uniunii. Ce este deranjant însă pentru noi este tratamentul diferit care a fost aplicat în Anglia românilor şi bulgarilor comparativ cu primele 10 state care au intrat în 2004, cu primul val. Doar acest lucru îl reproşăm Marii Britanii. În rest, introducerea de restricţii o vom face şi noi la un moment dat. Introducerea de restricţii pe perioade - este celebrul doi plus trei plus doi, deci doi ani de restricţii, se poate revizui pe ntru încă 3 ani şi, în mod excepţional, încă doi ani, deci în total timp de şapte ani orice stat membru poate introduce restricţii. În realitate însă, dacă vă uitaţi la Marea Britanie, s-au anunţat politic nişte 
restricţii, dar s-au dat pachete de diverse tipuri de activităţi extraordinar de mari faţă de aşteptările noastre. Trebuie să privim şi prin prisma reacţiei naţionale, pentru că Marea Britanie a susţinut fără rezerve intrarea României în Uniunea Europeană. La ea acasă însă, având probleme politice, a spus "introducem restricţii mai mari decât la primii 10", dar a alocat locuri de muncă foarte mari în raport cu ce ne aşteptam faţă de restricţiile anunţate. Franţa a făcut o deschidere formidabilă faţă de România, comparativ cu ce a făcut cu primii 10. Deci, sunt diverse abordări, dar există o certitudine, aceea că oamenii politici, fie că vorbim de Parlamentul European, fie că vorbim de parlamentele naţionale, care toate au ratificat Tratatul de aderare a României la 1 ianuarie 2007, fie că vorbim de şefii de stat şi de guvern pe toate palierele, au spus "Da" României. Marea problemă pe care am constatat-o şi am sesizat-o şi în discursul de la Parlamentul European a fost legată de efortul pe care oamenii politici din statele vechii Europe, în general, trebuie să-l facă pentru a explica că est-europenii, nu numai românii, est-europenii au valorile lor cu care contribuie la creşterea valorii Uniunii, au inteligenţele lor cu care contribuie la creşterea valorii Uniunii, au capacitatea lor de a genera securitate, cum e Polonia şi România, recunoscute că sunt furnizoare de securitate, şi nu consumatoare. Deci, sunt multe... Dacă îşi asumă acest efort. Eu am făcut un apel la oamenii 
politici să-şi asume acest efort, pentru că oamenii politici au reuşit să facă să dispară bariera est-vest, dar naţiunilor lor nu le-au explicat foarte bine că suntem cel puţin la fel de valoroşi ca şi vechii europeni. Da. Nu. Şi cred că aşezarea mea în această definiţie este greşită. Eu nu sunt un adversar al Federaţiei Ruse, sunt un adversar al unor practici. E altceva şi nu o să am ezitări ca ori de câte ori cineva încearcă să ne facă să ne simţim neegali, voi avea acest tip de reacţie, indiferent cine va fi. Un asemenea tip de abordare i-a enervat şi nu trebuia să îi enerveze. Trebuie să fim pe sub masă, este specific slugilor. România n-are un preşedinte slugă, cel puţin în acest mandat, sigur, şi nu o să-mi duc poporul la o acţiune încovoiată faţă de nimeni, cât timp deţin această funcţie. România trebuie să aibă curaj să spună realităţile regiunii, pentru că este una din ţările în care expertiza legată de regiune este cea mai bună. Va fi foarte greu să ceri expertiză de la ţări care sunt cu frontierele la Atlantic sau chiar la Marea Nordului. Noi trăim aici de când ne ştim şi ştim foarte bine realităţile vecinilor noştri. De aceea poziţia mea va continua să fie una extrem de directă legat de faptul că se utilizează dependenţa energetică sau, cel puţin, aceasta este aparenţa, ca o pârghie politică. Uitaţi-vă la preţuri, unele state primesc gaze cu 160 de dolari pe mia de metri cubi, altele cu 180, altele cu 240, altele cu 300. Nu există explicaţie şi nu poate fi acceptată o explicaţie pentru diferenţa de preţuri. Nouă, spre exemplu, diferenţa de preţ cu unii vecini ne creează dificultăţi extraordinare în exportul de îngrăşăminte. Pentru că este mare consumator de gaze, un vecin al nostru important primeşte mult mai ieftin gazele şi sigur că industria românească de îngrăşăminte este paralizată pur şi simplu, pentru că nu poate ieşi la acelaşi preţ cu care iese vecinul pe piaţa internaţională, chiar pe piaţa naţională, pentru că a devenit mai ieftin să imporţi îngrăşăminte de la un vecin, decât să le produci aici datorită costului gazului. Or, acest lucru... Ce trebuie să facem noi? Să stăm să plângem pe sub masă şi să nu-l revendicăm şi public, nu numai în discuţiile politice? Nu este posibil să taci. Cine vrea să tacă, să tacă. Cine vrea să critice punerea în dezbatere internaţională a unei realităţi, să o critice. Şi critica este corectă. Dar un singur să nu îmi ceară nimeni, să stau încovoiat. Mă aşteptam să deschideţi subiectul. Sigur, a fost o confuzie 
pe care am făcut-o, plecând de la informaţia pe care mi-o aduceau chiar înainte să plec către Parlament, când lucram la discurs, la definitivarea discursului. În prima fază a fost informaţia de la ziariştii care au fost cu mine la Bruxelles: au fost răpiţi doi români, pe urmă am avut informaţia că nu sunt răpiţi, au fost doi români arestaţi de Poliţia Militară americană şi am spus: "Discut diseară chestiunea, să mă aştepte un referat, o informare legată de temă" şi nu am făcut legătura că cei doi ar fi aceiaşi despre care ştiam din luna noiembrie că au intrat într-un conflict cu Poliţia Militară americană într-o bază a SUA din Irak. Mi-am asumat eroarea, dar aş discuta mai mult despre ceea ce am văzut ieri, alaltăieri, declaraţiile oamenilor politici, şi nu mă sfiesc să-i nominalizez, pentru că nu i-au interesat cei doi români. Ce am văzut ieri la televizor este lichelismul politic dus la absurd. Da că aţi vazut, au fost oameni politici care, pentru a-şi face jocurile, au lansat suspiciunea: "Sunt ofiţeri acoperiţi ai serviciilor româneşti", "Să vină directorul SIE la Parlament să ne spună nouă de ce îi spionăm pe americani" - Bogdan Olteanu, Mircea Geoană, Norica Nicolai şi au mai fost destui. I-am enumerat pentru că au fost cei mai proeminenţi duşmani ai acestor oameni. Oameni politici din România au lansat suspiciunea că cei doi amărâţi, care au doar vina că n-au respectat regulamentele bazei militare, ar fi spioni ai serviciilor de spionaj româneşti. Cum credeţi că 
Mircea Geoană, Olteanu, Norica Nicolai au apărat public pe aceşti doi oameni? Din dorinţa, care îi orbeşte, de a lovi în preşedinte au mers până la a face rău acestor doi oameni. Eu vă pot spune că aceşti oameni vor fi liberi, dacă la ora la care difuzaţi emisiunea nu cumva şi sunt liberi, pentru că... Cred că... Nu. Uitaţi, eu am o rugăminte şi pentru că nu vreau să fie vreo suspiciune, în nota primită de la Ministerul de Externe măcar acest lucru citiţi-l dumneavoastră, unde am marcat. Deci, aceşti doi oameni au insistat: "Până când nu se clarifică situaţia nu faceţi publică nici pentru familii informaţia", lucru pe care Ministerul de Externe l-a respectat până acum două zile, când Ministerul de Externe a vorbit despre ei şi, până la urmă, instituţiile statului au obligaţia să asigure dreptul la imagine a cetăţenilor români. Ce a făcut Ministerul de Externe a fost un lucru care a încălcat voinţa acestor doi oameni, să nu se vorbească despre ei, pentru că au dreptul la imagine. Mă uitam aseară, ieri seară, sora unuia din ei : "Dar este un amărât, cum îl faceţi spion, cum îl faceţi...?". Aceşti oameni aveau dreptul să nu fie obiect de bâlci în România din dorinţa de a se lovi în preşedinte. L-aţi văzut pe Felix? Felix, motanul? Ce abordare agresivă, acuzând serviciile de informaţii româneşti, să vină să-i spună lui preşedintele, lui Felix, cum ne-am trimis noi spioni în bazele americane. Deci, s-a mers atât de departe, cu dispreţul pentru aceş ti doi oameni, încât politicieni români i-au făcut şi ofiţeri de informaţii şi spioni... Aveţi impresia că dezbaterea publică de ieri şi de alaltăieri n-a fost preluată de Ambasada Statelor Unite şi transmisă exact când oamenii aceştia sunt la interogatoriu şi transmisă, "Vedeţi că domnul Felix, care este mare şef la trusturi de presă şi la parid, domnul Geoană, fostul ambasador al României în Statele Unite, domnul Olteanu, preşedintele Camerei Deputaţilor din România îi suspectează că sunt ofiţeri acoperiţi. Cum credeţi că i-au ajutat? Apropo, fiţi convinşi că am explicat celor care trebuiau să primească informaţiile că declaraţiile nu trebuiesc luate în conisderaţie că ele vizează atacul la preşedinte, sacrificând chiar interesele ale doi cetăţeni români. Nu, de procedură nu mă tem, pentru atunci când am devenit preşedintele României ştiam foarte bine prevederile constituţionale. Dacă este prevăzut în Constituţie şi în lege, am fost convins că este posibil, deci mi-am asumat procedura legală, nu am nici o reţinere din 
acest punct de vedere, atât timp cât este prevăzut în Consituţie şi în Legea referendumului, este o realitate asumată de mine de la intrarea în mandat. Ce cred că este rău? Mă uitam tot la... Din păcate, pe domnul Geoană l-a etichetat domnul Iliescu ca fiind "prostănac", ceva de genul acesta. Eu cred că a fost... RealizE, a fost indulgent. A fost indulegent etichetându-l doar aşa. Dacă v-aţi fi uitat, spunea:" Cum şi-a permis preşedintele să meargă în Parlamentul European, pentru că noi am anunţat că vom declanşa procedura de demitere?". Ce mod de a gândi este, sau cum foloseşte un politician român ideea de a decredibiliza preşedintele ţării chiar mergând într-o acţiune politică în folosul României? Dar nu să decredibilizeze. Atacă-l, anunţă că declanşezi procedura consituţională, dar nu încerca să explici românilor că după ce eu, Mircea Geoană, liderul - nu ştiu dacă al opoziţiei, liderul opoziţiei pare a fi altcineva în momentul de faţă, de pe la liberali - liderul unui partid de opoziţie, nu cred, dacă respectă regula şi interesul naţional, nu cred că are dreptul ca atât timp cât preşedintele este în funcţie, are un demers în favoarea României, să transmită că trebuie pus sub semnul întrebării acest demers, pentru că a anunţat el că o să-l suspende pe preşedinte. Eu cred că trebuie să-i invitaţi aici pe şefii celor două partide, eu doar am observat că opoziţia... Din cele două partide? Niciodată nu am comentat situaţii din partide. Dacă am vizat un lider sau altul, pentru 
că... Nu-mi sunt indiferente, dar este responsabilitatea lor să găsească formula să ţină ce le-am dat. Pentru că eu le-am dat, Parlamentul a aprobat. Oamenii ăştia au pierdut alegerile. I-am adus la putere, pentru că era o necesitate politică trimiterea în opoziţie a PSD-ului. Am adoptat o poziţie în care am privit la Constituţie cu responsabilitate şi am folosit-o pentru a produce o schimbare care era necesară. De aceea, am avut forţa să-i spun PSD-ului "Nu". Pentru democraţia din România este bine să staţi în opoziţie, deşi obţinuse cel mai mare procentaj în alegeri. Mi s-a părut că aşa este corect, pentru români, în primul rând. Dacă nu vor şti să-şi gestioneze ceea ce eu mi-am asumat, este problema lor. Problema lor sigur că este şi a mea, dar oricând pot să explic de ce PSD trebuia să fie trimis în opoziţie, pentru cel puţin un ciclu de patru ani. 

Bine v-am regăsit şi un an bun, pentru că e prima dată anul acesta când sunt la dumneavoastră. În principiu, ar trebui să încep cu sfârşitul şi să spun ceea ce se aude peste tot: preşedintele este vinovat pentru tot ce se întâmplă în ţara asta. Ceea ce este o mare minciună, dar haideţi să vedem situaţia de criză. Criză într-o ţară este când una din instituţii nu funcţionează, este căzută, să spunem. În România, în momentul de faţă avem Parlament, avem Guvern, avem Preşedinte. Parlamentul are şi el grup la putere, grup în opoziţie. Eu cred că deliberat - şi nu sunt naiv când spun deliberat - se încearcă o construcţie mediatică de genul 'instabilitate'. Oamenii politici pot să vorbească orice, pot să spună orice, pot să facă orice; atâta timp cât instituţiile statului funcţionează nu suntem în situaţie de criză. Mai mult decât atât, dacă suntem în proceduri constituţionale, indiferent despre ce instituţii este vorba, este greu să defineşti criza. Criza este când nu mai ai soluţii constituţionale şi te duci la alegeri. Atunci este o criză politică, şi ea reglementată de Constituţie. Deci, părerea mea este că în momentul de faţă suntem în faţa unui teribil zgomot asigurat pe toate canalele media de oameni, unii iresponsabili alţii extrem de conştienţi asupra a ceea ce fac, şi cam atât. Instituţiile statului sunt în funcţiune, în mod normal ar trebui să funcţioneze neafectate de nimic. Aici am putea să fim într-o situaţie de relaţie relativ alterată şi ea a fost alterată din câteva motive, cel puţin relaţia cu instituţia fundamentală. Probabil că nu vă imaginaţi că m-am simţit foarte bine pe 18 decembrie, să văd tratamentul pe care Parlamentul l-a aplicat şefului statului român, probabil că vă imaginaţi că nu mă simt foarte bine când parlamentari, din tot spectrul, zilnic au atacuri la persoana preşedintelui -, deci vorbesc de parlamentari din tot spectrul, mai ales când ei sunt şi şefi de partide. Sigur că acest lucru a creat o atmosferă a relaţiei între mine şi parlamentari şi această atmosferă vă asigur că este dependentă de ei şi nu de mine. În momentul în care vor înceta să mai arate lipsa de respect pentru instituţia prezidenţială - pentru că deocamdată preşedintele Băsescu reprezintă instituţia -, s-ar putea să şi putem să dialogăm mai eficient. Sau cum să nu se altereze relaţia când auzi declaraţii ale unor şefi de partide care spun "nu am ce discuta cu Băsescu, nu am ce discuta". Păi, atunci nu te mai chem să discutăm, dacă tu mă anunţi public. Deci, dacă 
există o relaţie alterată aceasta este între Parlament şi Preşedinte şi ea a fost generată exclusiv, exclusiv, de Parlament, care, la un moment dat, a încercat să şi construiască unde nu era. A fost afirmaţia mea de la bilanţul DNA, că sunt politicieni care fac legi pentru infractori, - ca şi cum Naty Meir nu era un politician care făcea legi pentru eliberarea a 6.000 de infractori, ca şi cum propunerea de lege pentru dezincriminarea deturnării creditelor angajate de la bănci nu viza 83 de dosare care sunt în instanţe, trimise de Parchet pentru oameni care au deturnat creditele pe care le-au angajat în mod deosebit de la Bancorex şi Banca Agricolă. Iar eu m-am referit strict la politicieni şi dânşii s-au întâlnit a doua zi în Birourile Permanente să spună 'iată ce face Preşedintele, spune că Parlamentul...'. Eu m-am referit la politicieni care sunt pe toată scara, şi în Parlament, şi în administraţii locale şi care fac legi pentru grupuri de interese. Însă un conflict, fundamental de data aceasta, între mine şi toate partidele va veni şi se va propaga în condiţiile în care efortul major al tuturor partidelor, efortul major al tuturor mogulilor media în bună înţelegere cu partidele este să aibe un preşedinte care să reprezinte cam statuia aceea care îi este dragă mafiei: cu ochii acoperiţi, cu urechile acoperite şi gura acoperită. Deci, toţi aceşti oameni îmi cer să nu aud, să nu văd, să nu spun ceva. Este imposibil de tratat în acest mod un preşedinte al României. Şi dacă 
vă uitaţi, una din axele principale este 'ia uite cum vorbeşte cu Parlamentul' - şi eu îi invit să-mi arate o singură jignire adusă parlamentului ca instituţie - 'ia uite că a spus despre justiţie că nu merge bine', sau ce formulări oi fi avut, 'ia uite, a spus despre nu ştiu ce minister că nu merge bine şi nu are voie să spună'. Sau 'ia uite, a pus o rezoluţie pe un referat şi nu are voie să facă acest lucru'. Domnule Grigoriu, sunt la postul naţional. Vreau să ştiţi şi dumneavoastră, dar în primul rând românii, că este una din marile minciuni pe care le spun politicienii, că preşedintele nu are voie să se adreseze unui ministru, că preşedintele nu are voie să se adreseze, să exprime puncte de vedere despre justiţie sau despre orice altă instituţie, inclusiv despre guvern. Vreau să ştiţi că, prin Constituţie şi prin lege, preşedintele este obligat să aibă legătură cu instituţiile centrale ale statului. Preşedintele nu este un obiect ales care stă şi contemplativ priveşte de la Cotroceni la ceea ce se întâmplă şi trebuie să tacă, să nu acţioneze, să nu vadă, să nu audă. Ceea ce îmi cer mie politicienii acum este expresie a unei gândiri care nu are nimic comun cu funcţia de preşedinte al României. O să vă spun un lucru, domnule Grigoriu. Spre exemplu - şi aici este martor primul-ministru, este martor Dobre - am insistat, nu vreau să folosesc cuvântul presiuni, am insistat extraordinar de mult să se găsească o soluţie pentru plata datoriilor către firmele care aveau bani neîncasaţi de la Ministerul Transporturilor. Erau 4.550 de miliarde şi toate datorii către constructori. Era un blocaj formidabil la începutul anului 2005, pentru că în timpul guvernului anterior s-au depăşit bugetele, din dorinţa de a face drumuri, de a face lucrări care să aducă voturi, iar firme mari de construcţii erau blocate, firme mari şi mici. Poate să vină oricine să întrebe de ce s-a băgat preşedintele. Pentru că am obligaţia să fac ca instituţiile statului să funcţioneze. Statul nu poate continua să fie un instrument de spoliere a firmelor. Pur şi simplu îi pune să facă lucrări şi nu vrea să plătească - ceea ce nu înseamnă că statul trebuie să plătească ceea ce e făcut prost. Dar, pentru liniştirea tuturor celor care spuneau mai zilele trecute de firma cu 110 miliarde: nu 110 miliarde am cerut să se plătească, domnule Grigoriu, 4.550 de miliarde. Şi am insistat până când a ieşit hotărârea de guvern care a autorizat un mod de plată, cu bilete la ordin, plătibile în timp. Dar oamenii 
au putut să-şi platească datoria la stat, să-şi reia ciclul de funcţionare normal, să-şi plătească salariaţii, pentru că au transformat imediat biletele la ordin în bani lichizi de la bănci. Deci, aş vrea să fim foarte clari. Sau, câte bilete mai găsim? Eu îi asigur că vor găsi în toate ministerele, pentru că nu am pus mâna pe telefon să le spun 'faceţi un lucru sau altul', nu m-am ascuns, nu am făcut intervenţii, nu m-am adresat numai miniştrilor PD, ci m-am adresat şi primului-ministru cu documente cu rezoluţii, şi ministrului de finanţe şi ministrului industriilor. Peste tot m-am adresat cu acele memoriii care au venit la mine şi pe care le-am transmis lor. Sigur, nu am făcut nici un control să văd dacă este vreun memoriu ce aparţine unui om care e anchetat, este prieten cu cineva, nu este prieten. Ce ar fi trebuit? Domnule Grigoriu, vă dau un exemplu. Era firma lui Umbrărescu, celebrul rege al asfaltului. Avea neîncasaţi 1.600 de miliarde la 1 ianuarie 2005. Ar fi fost o nebunie să distrugi o asemenea firmă neplătind-o. Alături de firma aceasta mai sunt încă multe alte firme de construcţii care aveau lucrări făcute, recepţionate, recunoscute a fi făcute şi neplătite. Era Centrala de Construcţii Căi Ferate, care şi acum mai are bani de încasat de la Calea Ferată. Noi ne autodistrugem proprii agenţi economici, privaţi, de stat. Cine intră în relaţie cu statul, ar fi trebuit, dacă stăteam pasiv - pentru că era şi teoria asta "lasă-i, au luat bani de la PSD, să rămână neplătiţi". 
Aşa ceva nu se poate, nu se poate! Şi vă asigur că m-am implicat. Oare de ce nu ţipă nimeni că m-am implicat în rezolvarea problemelor de la DAEWOO Automobile Craiova? Am presat să se realizeze cumpărarea, am presat în relaţia bilaterală să se dea documentele necesare de la agenţia guvernamentală coreeană, pentru ca partea română să răscumpere pachetul de acţiuni care era deţinut de DAEWOO Automobile Coreea. Sunt multe zone în care m-am implicat. E în acord cu Constituţia. Preşedintele este în legătură cu instituţiile centrale ale statului, şi cine va vrea să facă din mine un motănaş ascultător, care când se răţoieşte Felix Motanul, când se răţoieşte celălălalt de la PSD, când mai ţipă nu ştiu care liberal supărat, să se retragă repede la Cotroceni ca să se ascundă, se înşeală. Ce vă garantez însă, domnule Grigoriu, este că nici un interes nu a existat în dirijarea documentelor către ministere. Întotdeauna am considerat că ministerele trebuie sa-şi facă treaba şi că atunci când ajunge un memoriu la mine înseamnă că pe toată ierarhia administraţiei au fost lucruri care nu s-au întâmplat, deşi trebuiau să se întâmple, inclusiv plata la termen a celor care fac prestaţii către stat. Nici măcar nu sunt frumos, ca să... Da, probabil că expresia îmi va fi mult timp reproşată, dar asta nu mă face să dau înapoi. Voi fi un preşedinte implicat în tot ceea ce este important în această ţară: implicat în a face instituţiile să funcţioneze, în a stabili relaţii corecte între instituţiile statului şi societate, iar cazurile despre care am vorbit sunt exact acest lucru, şi vă rog să mă credeţi - spre exemplu, este un articol în Constituţie legat de integrarea europeană, în care aşează responsabilitatea procesului de integrare, în mod egal, pe Preşedinte, Guvern, Parlament. Ce înseamnă asta? Trebuie să ai instituţii care să funcţioneze. Chiar legea de funcţionare a preşedinţiei spune foarte clar că - şi vă citesc articolul 6 - "Administraţia prezidenţială stabileşte relaţii de colaborare cu autorităţile publice şi primeşte sprijinul acestora în vederea înfăptuirii prerogativelor şi exercitării mandatului". Păi da, nu am nici un complex. Aici este jocul acelora care suferă. Eu nu pot fi atras într-o structură politico-economică. N-am avut niciodată aşa ceva, nu voi avea şi nu mă interesează să am. De asta se şi construieşte în jurul unei foste consiliere, care a stat şapte luni la Cotroceni, toate belelele se construiesc în încercarea disperată de a spune 'iată, sunt grupuri 
de interese şi la Cotroceni', sau faptul că mă duc să servesc masa - mă duceam, că de vreun an nu mai merg - să servesc masa la Golden Blitz; nu s-a ajuns la nici o altă concluzie decât că este grupul de interese Euroconstruct. Nimeni n-a vrut să vadă că grupul Euroconstruct a primit contracte numai de la PSD, şi când eram eu primar - Administraţia Străzilor era condusă de un vajnic membru PSD, cu o majoritate PSD - şi că niciodată n-a avut un contract semnat de primarul general. Nu mai vorbim de lucrările de la Ministerul Transporturilor, dar mediatic s-a reuşit crearea acestei impresii, pur şi simplu pentru că s-a găsit scama. Aha! Ei sunt proprietarii acestui restaurant. Trebuie să vă spun că şi domnul Emil Constantinescu şi-a sărbătorit câştigarea alegerilor, întâmplător, în acelaşi restaurant. Trebuie să vă spun că eu, când mergeam la Giulia, spaţiu care este acum al acestui restaurant, nu exista Golden Blitz, era pizzeria Giulia, pe Titulescu. Deci, lucrurile sunt complicate, dar pentru mine este foarte clar că sunt în faţa unui război mediatic, pentru care nu am… Vă rog! Deci, de curiozitate doar, v-aş întreba ce casă de sondaj a făcut acest... ALTE? Mărturisesc că n-am auzit de ea. Sigur, şi eu pot să scriu sondaje. Nu comentez în general sondajele. Dacă aţi văzut, niciodată n-am avut plăcerea să comentez un sondaj care îmi convenea sau unul care nu îmi convenea. Eu, întotdeauna, mi-am tras concluziile mele. Ce este cert însă - şi eu sunt conştient de acest lucru - această 
dispută erodează. Nu ştiu dacă - n-am auzit de ALTE, scuzaţi-mă că... dacă era un institut mai cunoscut, probabil aş fi făcut un comentariu legat de credibilitatea institutului, dar nu am nici un dubiu ca aceste dispute, în care indiscutabil eu nu am resursele mediatice care sunt puse la dispoziţia discreditării preşedintelui, erodează. Pentru că oamenilor dacă le spui în fiecare zi 'preşedintele încalcă Constituţia, preşedintele are un grup de interese, preşedintele nu ştiu ce nu a făcut, poartă basca pe ochi' şi când nu porţi bască o să creadă foarte mulţi că ai bască şi că e pe ochi, dar nu văd ei. Deci, îmi dau seama că această dispută publică mă erodează. În acelaşi timp, concluzia la care am ajuns este că nu am dreptul să fac pasul înapoi ştiind care este societatea românească acum. S-a ajuns, probabil, la un moment de cumpănă în care urmează să decidem ce fel de stat vrem să avem, ce fel de societate vrem să avem. Dacă vrem o societate liniştită, şi mie asta mi se cere acum: 'taci, nu auzi, nu vedea, hai să facem o pace transpartinică'. Ştiţi cu ce va rămâne statul român? Va rămâne cu un sistem combinat de moguli media şi ai economiei, cu oameni controlaţi politic şi care vor lua decizii pentru aceste structuri şi nu decizii în interes general. Eu nu vreau ca statul român să rămână aşa, nu vreau măcar să mă fac că nu văd. Aş avea o viaţă foarte dulce ca şef al statului dacă nu aş vedea: economia creşte, şansele ca ea să se concentreze strict în mâinile celor cu relaţii politice sunt majore în momentul de faţă, nu avem cum să distribuim creşterea economică şi către cei din mediul rural, pentru că sistemul este împachetat de interese din afara politicului. Ştiţi cum este, domnule Grigoriu? Cu siguranţă va fi un cor, dar eu vreau să ştiţi că România arată aşa, cu foarte mulţi oameni politici în faţă, instituţiile sistemului democratic sunt în faţă, ele îşi fac, în cea mai mare parte a responsabilităţilor lor, treaba, cu o singură excepţie: când se ajunge în zona economică. Acolo există influenţă din zona economică şi a trusturilor media aparţinând mogulilor media şi aici o spun fără reţinere: Dinu Patriciu, Sorin Ovidiu Vântu şi domnul Voiculescu utilizează trustruile media în bătălia politică, dar de ce? Ei vor să şubrezească acea parte care îi împiedică să-şi obţină favorurile economice de care au nevoie de la oamenii politicii pe care-i controlează. Deci, pe scurt, aici suntem. Ori, eu nu vreau să las ca un astfel de stat să se perpetueze, să se consolideze 
şi cer un lucru simplu - văzusem şi îl citez cu plăcere, dacă vreţi, pe Dinescu, care spunea 'da dom'ne, s-o fi furat la început, dar acum sunt oameni de afaceri respectabili, lucru cu care eu sunt de acord ca evoluţie şi acum de ce să ne războim cu ei'? Acelaşi lucru îl spun şi eu: de ce să ne războim cu ei? Cu o singură condiţie: luaţi mâna de pe controlul politic al ţării. Ah, eu nu spun că sunt un sfânt. În viaţa mea mai puţin, pentru că este un procedeu constituţional căruia ne supunem şi asta este tot. Ţinta mea este, însă, obţinerea legii pentru vot uninominal şi vreau să ştiţi că nu am fost un partizan al acestei abordări de când mă ştiu. Am fost partizanul unei soluţii care să consolideze partidele, ceea ce însemna votul de listă. Ca preşedinte, însă, am putut să intru, să înţeleg, să ajung în intimitatea exercitării puterii în România. Şi concluzia mea este că nu avem cum să modernizăm România, dacă nu găsim o soluţie prin care partidele sau oamenii politici să nu fie atât de dependenţi de şeful de partid, să le creştem dependenţa de cei care i-au ales. Uitaţi-vă la cât dispreţ se manifestă la foarte mulţi dintre oamenii politici pentru cei care i-au ales. De multe ori îşi schimbă judeţul, adică: “am fost la Tulcea, am văzut că nu m-ar mai vota nimeni după un mandat, mă mut pe lista de Bucureşti că mă am bine cu şeful de partid şi perpetuez aceeaşi incapacitate de a face ceva şi în legislatura următoare”; sau: “am fost într-un judeţ, nu am făcut eu mare lucru, 
dar avem unul care ne trage, capul de listă”; sau: “scorul electoral este foarte tare influenţat de liderul politic al partidului. Ne trage liderul local, ne trage liderul naţional” şi cu asta, după poziţia unu de pe listă într-un judeţ, punem tot soiul de neaveniţi şi de oameni care nu sunt legaţi de a face politică. De aceea, am ajuns la concluzia că este singura soluţie, o soluţie care nu este miraculoasă, dar care garantează o clasă politică mai bună decât cea care rezultă din voturile pe liste. Eu trebuie să vă spun că am fost în Parlamentul României două legislaturi, 1992-1996, 1996-2000. Am fost deputat de Vaslui şi nu mi-a fost ruşine să mă duc să candidez şi a doua oară la Vaslui, mi-am reluat mandatul într-un judeţ care era extrem de puternic controlat de PSD sau opţiunile electorale erau pentru PSD. Am avut curaj să mă supun..., toate funcţiile dobândite de mine din 2000 până acum sunt funcţii alese: primar general al Capitalei în 2000, primar general al Capitalei în 2004, preşedinte al României. Probabil asta este şi diferenţa între mine şi foarte mulţi politicieni. Eu am responsabilitatea la ceea ce am promis în campanie. Am promis că voi face să funcţioneze instituţiile statului, am promis că se va diminua corupţia, am promis că se va face deschidere pentru şanse egale, pentru că despre ce şanse egale vorbim, pentru cei din mediul rural care la ora asta habar n-au, pentru că nu le-a spus nimeni cum se accesează fondurile europene pentru ferma lor, pentru animalele lor, pentru însămânţările pe care le vor face, nu, şi nu sunt informaţi pentru că se vor găsi băieţi deştepţi care să dreneze resursele financiare destinate agriculturii şi vor concentra. Eu nu spun că oamenii care ştiu nu trebuie să aibă acces la aceste resurse, dar nu trebuie numai ei să aibă acces, pentru că altfel vom avea o categorie, un număr limitat de oameni peste care va da bunăstarea, pentru că sunt destui oameni din mediul urban, implicaţi în dezvoltări, în agricultură, dar acelea vor fi nişte ferme extraordinare, iar la ţăranul obişnuit, la micul fermier nu va ajunge nimic, ceea ce nu înseamnă că România nu va înregistra aceeaşi creştere economică, dar beneficiul acestei creşteri va fi concentrat în mâinile câtorva, cei cu relaţii politice, iar sărăcia va fi distribuită aproape matematic celor care astăzi sunt tot săraci. Vreau să fiu bine înţeles. Eu sunt unul dintre cei conştienţi că polarizarea este specifică capitalismului şi că ea se va produce, depinde însă bunăstarea 
generală sau creşterea economică generală cât de distribuită este şi pentru cei care nu sunt mari magnaţi, cei care nu cunosc politicieni, cei care au şi ei dreptul la o şansă să trăiască mai bine. Nu, nu. Eu nu judec în termenii aceştia. Eu am... aici, legat de referendum, avem o problemă care trebuie să meargă puţin în timp. Una din primele întâlniri pe care le-am avut cu partidele politice, după ce am câştigat alegerile, s-a referit la modificări necesare Constituţiei şi la legea pentru votul uninominal, legea... S-a spus că se formează comisii la parlament, că se va lucra... Iată, ajungem, suntem în anul 2007, în 2008 avem alegeri locale în mai, obligatoriu, şi în toamnă avem legislative. Şi faptul că în parlament nimeni nu s-a mai ocupat de aceste lucruri mi-a arătat că suntem pe punctul să fim în capcana în care am fost şi în legislatura trecută. Vă aduceţi aminte? Toate partidele au spus: 'vrem vot uninominal' şi când a început reacţia publică, la începutul anului 2004, 'unde-i legea pentru votul uninominal', au spus 'acum e prea târziu, nu o mai putem introduce'. În această capcană eu nu vreau să intru, pentru că acum, spre deosebire, repet, de ce gândeam înainte, acum câţiva ani, sunt convins că putem avea o clasă politică mai bună dacă introducem votul uninominal, la fel cum sunt convins că dacă mogulii media şi oamenii de afaceri care au fost tot timpul obişnuiţi să-şi facă afacerile ca parte a puterii, dacă se decuplează de clasa politică, ne va fi mai bine şi 
instituţiile statului vor funcţiona mai bine. Am aceste două convingeri şi nu mi le scoate din cap nici măcar ameninţarea cu revocarea. Exact acesta este unul din subiectele pe care mai înainte l-am atins, dar am trecut peste el. Da. Probabil că niciodată românii nu au avut o şansă mai mare ca acum, să iasă din sărăcie; cei care sunt în sărăcie, în mod deosebit, repet, în mod deosebit, mediul rural, care dă cea mai mare pondere a sărăciei. Ori, aici este una din îngrijorările mele. Concentrarea resurselor strict către cei care au cunoştinţe şi... Nu către cei care au nevoie. Sau nu şi către cei care au nevoie. Unul din momentele-cheie ale ieşirii României din sărăcie, a României în ansamblul ei, a început la 1 ianuarie 2007 şi modul cum vom gestiona perioada din 2007 până în 2013, adică şanse pentru cei din mediul rural, să aibă acces la resurse, ne va da nivelul de sărăcie de după 2013. Dacă cei 8,5 miliarde destinaţi mediului rural, la care guvernul poate să mai adauge un miliard sau încă o dată pe atât, din credite externe, vor ajunge să se distribuie în gospodăriile ţărăneşti în mod real, cu siguranţă România va ieşi din sărăcie. Vom ieşi din agricultura de subzistenţă, vor fi alimentele relativ ieftine la oraş, va fi puţină bunăstare şi în mediul rural. Dacă vom rata acest moment, care se întinde totuşi pe şase ani, România va fi condamnată să rămână săracă, cu un tronson de populaţie extrem de sărac. Mă întrebaţi ce am făcut. Aduceţi-vă aminte în 2006, marea dispută la Educaţie, când pur şi simplu am susţinut punctul de vedere al sindicatelor din Educaţie şi am forţat, dacă îmi este permis să spun aşa, - sigur, dacă îi întrebăm acum, nu am avut dreptate nici atunci-, am forţat nota până când guvernul a fost de acord să aloce 5% la Educaţie. S-au început modernizări de cămine, de şcoli, dotarea şcolilor, anul acesta sunt din nou 5,2%. Iată că sunt destule lucruri pe care nu pot să spun că nu le-am făcut. Am fost un susţinător fără rezerve al reaşezării sistemului de pensii. Încă nu e satisfăcător, dar recorelarea pensiilor trebuia făcută. Nu mai departe, aduceţi-vă aminte, sistemul de sănătate; am susţinut fără rezerve noua legislaţie de sănătate propusă de ministrul Nicolăescu. Din păcate, ca şi în partea de pensii, ca şi în alte zone, aplicarea legilor lasă încă mult de dorit, dar sunt convins că s-a creat o bază pe care sistemul de sănătate să se îmbunătăţească. La Educaţie lucrurile se vor vedea mult mai repede decât la Sănătate. Nu aş vrea să comentez, 
şi o să vă rog să mă scuzaţi, pentru că dacă aş spune ce ştiu şi ce gândesc n-ar fi o afirmaţie confortabilă pentru unii vecini şi atunci prefer să... Ba da, aici pot să comentez. Este o acţiune pe care o apreciez ca fiind pripită a autorităţilor de la Kiev. Eu am avut multe discuţii cu preşedintele Iuşcenko legat de stabilirea, definirea platoului continental al celor două ţări în Marea Neagră, datorită importanţei economice pe care acest platou o are, zona de influenţă. Am constatat repede că era o problemă care dura de nouă ani în discuţii, că nu se făcuseră progrese şi că în discuţii bilaterale nu aveam nici o şansă s-o rezolvăm. Şi atunci am cerut, ceea ce s-a şi întâmplat anul trecut, în primăvară, s-a deschis acţiunea, la iniţiativa României, la Tribunalul Internaţional de la Haga, pentru definirea platoului continental şi a zonei economice exclusive a celor două state în Marea Neagră. Mi se pare că a fost o acţiune nu dintre cele mai fericite, să încerci să demonstrezi că Insula Şerpilor este locuită, că de acolo ar trebui să trasăm platoul continental şi zona economică exclusivă. Nu cred că în insta nţele internaţionale un asemenea truc funcţionează. Întotdeauna m-au urmărit... Da. Bucureşti-Paris. Deci ele rămân neschimbate din punct de vedere strategic, şi din punct de vedere al misiunilor lor. Relaţia cu SUA şi cu Marea Britanie este o relaţie strategică, din punct de vedere al securităţii noastre naţionale, şi eu nu sunt unul dintre aceia care spun că dacă 
nu-i război rece n-o să avem niciodată ameninţări la adresa securităţii din afara frontierelor şi deci putem dormi liniştiţi. Cred că în materie de securitate naţională orice om politic responsabil trebuie să ducă riscurile la zero, pe cât posibil. Deci, din acest punct de vedere, consider că pentru securitatea României parteneriatul strategic cu Marea Britanie şi, în mod deosebit, cu SUA, amplasarea de baze militare pe frontiera de est a României este un lucru bun. În ceea ce priveşte relaţiile în interiorul UE, cred că ar fi imposibil pentru oricine să spună că România nu este legată, în mod natural aproape, de Paris. Relaţia noastră bilaterală cu Franţa, care a fost foarte bine consolidată cu ocazia Sommet-ului Francofoniei, este o relaţie de importanţă covârşitoare, în condiţiile în care Franţa a fost un susţinător fără rezerve al României şi pentru intrare în NATO şi pentru intrare în UE. Dar, eu am privit întotdeauna puţin mai departe şi plecând, încercând să suprapun nişte interese ale României cu interese ale altor state. SUA sunt o putere globală, interesată de Orientul Mijlociu şi de zona extinsă a Mării Negre. Sigur că nu avem aceleaşi interese ca distanţă, ca adâncime în zona geostrategică, dar măcar pe zona Mării Negre, acolo unde ni se suprapun interesele am considerat că este esenţial să realizăm un parteneriat cu Statele Unite. Asta este gândirea simplă şi fiecare cu rostul ei. Am sunat imediat. Şi am ştiut ca nu s-a întâmplat nimic. Două au lovit în bază, trei lângă bază. Sigur că e o îngrijorare, cum la fel de îngrijorat sunt de evenimentele la Pristina, în care jandarmii noştri au fost implicaţi în controlul dezordinii care apăruse la Pristina şi se intenţiona intrarea în Parlamentul de la Pristina. Marea Neagră este spaţiul în care România trebuie să-şi găsească respectate interesele. Asta e tot, într-o frază foarte scurtă. Avem şi interese de securitate în Marea Neagră, avem interese economice în Marea Neagră, avem interese de trafic în Marea Neagră, de trafic maritim, avem interese de mediu în Marea Neagră. Deci, Marea Neagră nu poate să nu ne intereseze. Marea Neagră nu poate fi o mare în care noi să nu avem un punct de vedere, să abandonăm totul în baza tradiţiilor istorice, plecând de la premisa că 'aici, lasă că ştim noi, sunt stăpâni alţii care au flote mari la Odessa, unde vrem şi unde nu vrem'. Nu! Avem şi noi interese aici şi în tot mandatul meu voi căuta să încerc să dobândesc pas cu pas, câte puţin, uneori prin dialog alteori 
încercând să atrag comunitatea internaţională în proiecte legate de Marea Neagră în care România să-şi găsească respectate drepturile legitime. Tezaurul - există acea comisie, din câte ştiu se lucrează încă la încercarea de inventariere a bunurilor de tezaur. Probabil că la un moment dat, când comisia îşi va termina lucrările, vom putea trage o concluzie. În orice caz, ştiu că sunt unii care vehiculează ideea că l-ar putea recupera privat cu condiţia să le dăm vreo 2 milioane în avans, ştiu că această informaţie... cu această informaţie a fost intoxicată şi presa şi oameni politici... Nu voi merge pe această idee a plăţii în avans a vreo 2 milioane de dolari pentru că e o firmă privată care se ocupă ea să-l recupereze, ci vom merge pe canalele create în relaţia bilaterală România - Federaţia Rusă. Domnule Grigoriu, i-am şi nominalizat, am vorbit de cei trei mari proprietari de presă. Eu nu mă războiesc cu ziaristul, nu am nici un război cu vreun ziarist. Nu, nu, asta nu îmi aparţine. Da. Nu, eu nu am o relaţie, pur şi simplu nu am o relaţie cu presa; poate asta e partea rea. Nu am o relaţie cu presa... Pentru că ea a devenit foarte mult condiţionată de relaţia cu mogulii din presă. Să ştiţi că sunt organisme private de presă cărora nu le-am făcut nici un fel de favoare şi care nu renunţă la a fi obiective în relaţia cu mine şi cred că e lucrul pe care-l apreciez cel mai mult. Când a fost să mă critice, m-au criticat, când să-mi susţină un punct de vedere, au făcut-o, dar cei 
care, spre exemplu, ştiu foarte bine şi vede oricine cu ochiul liber, cei care construiesc zi şi noapte confundă rezoluţiile pe memorii cu bileţelele în care ţi se cere să intervii la procurori. Confundă, spre exemplu, faptul că ai avut un consilier, o consilieră timp de şapte luni, zic 'iată grupul de interese din jurul preşedintelui', dar uită că au fost foarte înalţi demnitari în statul român care şi-au permis să cheme în cabinet pe ministrul justiţiei, ca să discute cu un om care avea o problemă chiar cu Parchetul. Sunt lucruri în care se încearcă a se pune semnul egalităţii, şi asta nu o fac decât marile trusturi deţinute de mogulii presei. Dar până la urmă aşa e viaţa: probabil că trebuie să trecem şi noi... Da, da, da, da, da. Mi-a plăcut că am găsit-o într-o analiză, chiar într-un ziar astăzi, cu cei trei moguli, Vântu, Patriciu şi Voiculescu, dar ce n-a dus până la capăt analiza respectivului ziar: legătura lor cu politicul. Le-a recunoscut capacitatea de a distruge imaginea cuiva, de a crea imagini virtuale despre cineva, dar nu au făcut pasul următor: să vadă, prin investigaţie jurnalistică, ce influenţă politică au aceşti oameni. Spre exemplu, cred că aici nu are rost să intrăm într-o filosofie. Da. Nu o să încerc să explic prin concepte constituţionale, pentru că s-ar putea ca foarte mulţi oameni să nu înţeleagă. Şi atunci o să vă dau un exemplu: separarea justiţiei de executiv. Trebuie să ştiţi că preşedintele este partea executivului... Nu cum vor să mă înfăţişeze toţi, nu are nici o treabă nici cu guvernul, nici cu nimeni - eu sunt în aer undeva, la Cotroceni, trimis de popor. A respecta independenţa justiţiei înseamnă a nu te băga pe dosarele justiţiei - din punctul meu de vedere, ca şef al statului - ceea ce nu înseamnă că nu pot să nu am exprimări legate de modul cum funcţionează justiţia. Niciodată nu o să mă duc peste guvern, nu o să emit un decret în care să cer realizarea unor lucruri care ţin de guvern, ci o să cer guvernului să emită o hotărâre de guvern pe o problemă pe care consider că este corectă şi să o pun în aplicare. Sigur, va depinde de guvern dacă este de acord cu mine sau nu, poate să nu o emită, dar nu voi substitui guvernul emiţând un decret. Niciodată nu o să resping şi a doua oară o lege venită de la parlament. Am dreptul, prin Constituţie, să o resping o dată. A doua oară, deşi am un termen de promulgare dat prin lege, pot să mă fac că o uit acolo, să nu o promulg, mult şi bine. Ei, nu o să fac niciodată acest lucru 
numai pentru că legea nu prevede sancţiuni. Ci, dacă scrie în lege că trebuie să o promulg în 30 de zile sau în 15 zile, o voi promulga chiar dacă - repet - nu există sancţiuni pentru asta, dar la preşedinte nu te aştepţi să nu facă ceva dacă nu există sancţiuni. Va trebui să acţioneze cum scrie în Constituţie şi în lege. Deci, pentru mine, neamestecul în treburile unei alte puteri înseamnă să nu o substitui. Dar, ca preşedinte, nu înseamnă că nu pot să fac observaţii legate de ea, uneori critice, alteori pozitive, dar este dreptul meu. Nici un moment. Domnule Grigoriu, pe cuvântul meu că nu pot evalua. Deci nu că mă ascund şi nu vreau să vă spun, pur şi simplu nu-mi dau seama. Voi reveni cu plăcere, dar... Aşteptaţi-vă la următorul lucru... Nu, e tot o întâmplare legată de presă. Fusesem ultima dată la o emisiune a Televiziunii Române, în iulie 2006. M-am dus în ianuarie... Şi toţi mogulii...Nu, am fost invitat. Toţi mogulii media, cu toată forţa au zis: 'de ce i s-a permis lui Băsescu să meargă acolo'? Acum cred că am fost acum vreo şapte luni la dumneavoastră, nu ştiu când am fost. Vreo opt luni. Aşteptaţi-vă de mâine să fiţi criticat că sunteţi la dispoziţia Cotroceniului, chiar dacă nu avem un om al Cotroceniului în Consiliul de Administraţie la Radio. Şi eu vă mulţumesc mult. 

Dragii mei, în 2004, la prima trecere între ani de când devenisem preşedinte vă spuneam că nu vom rata obiectivul de a fi în Uniunea Europeană la 1 ianuarie 2007. Astăzi suntem la un an de când pe instituţiile româneşti s-a arborat drapelul Uniunii Europene. Anul trecut, în Piaţa Universităţii ne bucuram că, în sfârşit, România ieşise definitiv din zona gri. Astăzi suntem la un an de la intrarea în Uniunea Europeană. Avem alte mize, miza noastră astăzi este un sistem de educaţie performant. O altă miză a românilor şi a României este un sistem de sănătate care să ne satisfacă exigenţele şi nevoile. O altă miză este să începem marile construcţii destinate modernizării sistemului rutier românesc, construcţia autostrăzilor. O altă miză este să avem un mediu curat, să trăim în ambianţă cu mediul. Dar, toate acestea nu pot fi realizate dacă nu ne realizăm obiectivul strategic, acela ca românii să trăiască mai bine în ţara lor. Sunt convins că, în trei-patru ani, cu toţii vom putea spune că România s-a schimbat profund, ca efect al intrării în Uniunea Europeană. Astăzi, românii nu mai au dreptul să nu fie exigenţi şi avem trei condiţii pe care trebuie să le realizăm în aşa fel încât mizele noastre, obiectivele noastre să devină realitate. Prima este nevoia unei clase politice care să fie dedicată poporului român, a doua condiţie este să înţelegem că statul crează românilor condiţii, dar fiecare român are obligaţia să-şi valorifice şansa pentru el şi pentru familia lui şi cea de-a treia condiţie ca să reuşim este să fim solidari, să fim solidari între noi, să fim solidari cu obiectivele noastre. Gândurile mele se îndreaptă acum nu numai către obiectivele şi mizele noastre. Mă gândesc la românii care sunt departe. În primul rând, la militarii români care îşi fac datoria faţă de ţară în teatrele de operaţii, fie că se află în Kosovo, în Bosnia-Herţegovina, în Africa, în Irak sau în Afganistan, militarii români apără demnitatea şi onoarea poporului român care i-a trimis în misiune. Cred că toţi avem obligaţia să ne gândim la ei cu dragoste, cu respect şi cu recunoştinţă. La ceas de An Nou, gândurile mele se îndreaptă şi către milioanele de români plecaţi la muncă, peste tot în lume. Lor le datorăm mult, fie că vorbim de românii din Italia, de românii din Spania, de românii din Franţa, din Germania, de românii din Irlanda sau din Marea Britanie. La fel şi în mod egal gândurile mele şi ale noastre ar trebui să se îndrepte către românii din diaspora, aceia care, plecaţi 
şi având cetăţenia altor state, au rămas români şi pe toată perioada tranziţiei au fost un sprijin continuu pentru ţară şi pentru poporul român. Şi pentru că avem datorii istorice, noi toţi, nu numai eu, trebuie să ne gândim cu dragoste la românii care, fără voia lor, nu mai sunt în Patria-mamă. Avem obligaţia să ne gândim cu toată dragostea la românii din Republica Moldova, la românii din Ucraina şi de asemenea odată cu gândurile noastre pentru ei, să ne gândim la românii din jurul frontierelor. La mulţi ani! La mulţi ani, români! La mulţi ani, România! La mulţi ani, români de acasă şi de oriunde v-aţi afla! 

Bună ziua, Încep prin a vă spune tuturor La mulţi ani! şi vă doresc un an mai bun decât anul trecut. De la o şedinţă în care se prezintă Raportul privind activitatea CSM-ului pe anul 2007, cu siguranţă, nu puteam să lipsesc, având în vedere că justiţia este una din problemele care stau în atenţia mea, a dumneavoastră, a opiniei publice, dar şi a celor care ne privesc din afară. Vă mărturisesc că am citit Raportul, ceea ce poate fi o surpriză pentru orice membru CSM, de aceea, voi avea şi puncte de vedere legate de conţinutul Raportului, dar după ce voi asculta punctele de vedere pe care dumneavoastră doriţi să le exprimaţi, având în vedere că sunteţi mai îndreptăţiţi decât mine să formulaţi opinii legate de activitatea CSM-ului. Repet şi vă spun de la bun început, nu mă erijez într-unul care are calificare să vorbească despre justiţie, doar prin natura funcţiei pot să vorbesc despre activitatea CSM-ului şi prin atribuţiunile constituţionale. Fără a avea pretenţia să trag concluzii, nu-i treaba mea, dar în calitate de şef al statului îmi permit să fac câteva observaţii. Citind Raportul, mi-am şi marcat azi-noapte un lucru care mi s-a părut extrem de riscant: este aici o formulare - “majoritatea reprezentanţilor grupului de lucru numărul patru şi numărul unu au opinat în sensul că evaluarea periodică ar trebui să privească activitatea instanţelor şi Parchetelor, precum şi sistemul justiţiei, în ansamblul său şi nu activitatea individuală a fiecărui magistrat”. Mi se pare că de la o astfel de abordare poate pleca consolidarea eşecurilor justiţiei în anii următori. Cred că fiecare magistrat, fie că e procuror sau judecător, trebuie să fie evaluat individual. A se merge pe ideea că evaluăm instanţă, tribunal, judecătorie, Curte de apel fără să ne uităm în interiorul acestei coji care este instituţia - deci, la oameni, la factorul esenţial, la profesionalismul judecătorului, al procurorului - cred că ar fi una din marile erori - dacă va fi adoptată această soluţie. Părerea mea este că ar trebui să regândiţi această abordare. Pe de altă parte, pot să înţeleg de unde a plecat acest lucru. CSM-ul, având personalul pe care îl are, nu-şi poate asuma o evaluare individuală a fiecărui magistrat din sistem. Aici cred că soluţia corectă ar fi ca până la un nivel de funcţii - şefii de instanţe, adjuncţii lor, şefii de parchete, de pe lângă instanţe - să-i evaluaţi dumneavostră, la nivelul CSM şi cei pe care îi autorizaţi să fie şefi la instanţe, la Parchete, la rându-le, să-şi 
facă evaluarea anuală a fiecărui magistrat. Dacă s-a scris regulamentul de evaluare este bine, pentru că, totuşi, CSM funcţionează din 2004 sub această legislaţie şi încă nu s-a făcut o evaluare individuală a magistraţilor din sistem - cred că este prioritatea zero unul din elementele de îmbunătăţire a calităţii actului de justiţie. Al doilea lucru pe care l-aş semnala, pentru că a revenit în discuţie de câteva ori este independenţa justiţiei. V-o călcaţi singuri. Acceptaţi tacit să se încalce Constituţia şi să nu treacă actele pe la dumneavostră, să le daţi aviz. Tacit acceptaţi, fără să sesizaţi Curtea Constituţională. Trebuie să vă spun că în aceeaşi situaţie este CSAT, drept pentru care eu am sesizat Curtea Constituţională, fără să-mi fac complexe dacă am mai sesizat Guvernul sau nu, pentru că eu nu trebuie să-l sesisez, există o lege şi o Constituţie. Am să vă spun - şi v-o spun cu oarecare regret, dar şi cu martori, adică am pe cineva care poate să vă confirme acest lucru. Pentru mine a fost... Şi atunci am spus, oamenii ăştia nu-şi doresc independenţa. Chiar ajunsesem la concluzia, "A, de fapt vorbesc de independenţă, dar îşi caută stăpân", când s-a emis Ordonanţa de Urgenţă nr. 95, cea care desfinţa Comisia de la Cotroceni - comisie consultativă - şi ne trezeam cu urgenţa ca, imediat, judecători să fie numiţi în acea comisie, pe care Preşedintele poate s-o trateze cum vrea el. Punctul de vedere al Comisiei era consultativ. Cum să pui un judecător înaintea procurorului 
şi, pe urmă, să ajungi din nou la judecător, eventual cu un dosar? Când l-am sunat pe domnul preşedinte Pandrea şi i-am spus: "Domnule, gândiţi-vă bine, este în neregulă din punct de vedere constituţional, e evident pentru un inginer ca mine şi aici ar trebui să reacţionaţi, pentru că, de fapt, poimâine o să daţi un judecător să îmi facă nu ştiu ce avize, să dea prin nu ştiu ce regii autonome”. Cred că dumneavoastră, tolerând faptul că aţi fost bypass-aţi la legi la care, în mod expres, este prevăzut în legislaţie că daţi aviz (fie el consultativ), deci, faptul că aţi tolerat acest lucru nu este chiar cel mai bun semn de independenţă, ci este proba că uneori nu vorbim sincer despre dorinţa de independenţă, pentru că sunt destule lucruri care arată că v-aţi cedat-o. Aş mai face observaţia legată de un incident proaspăt şi care a făcut obiect de dezbatere publică: corectitudinea examenelor pentru funcţii - proaspătul incident de la procurori. Nu ştiu cât este de real, de nu, ce probe sunt, habar n-am. Ce m-a impresionat neplăcut (şi aici nu-i tot CSM de vină, e doar Secţia de procurori) a fost o adevărată campanie că Secţia de procurori nu autorizează urmărirea unuia sau a altuia sau solicitarea de arest. A dat o impresie că vă autoprotejaţi extraordinar. Eu aş fi dat-o - dacă eram în locul oricărui CSM, oricărei secţii de procurori al CSM, aş fi votat “Da”, să stabilească judecătorul dacă sunt motive să fie arestat un procuror sau nu. Cred că, dincolo de exigenţa faţă de politic, pe care o înţeleg şi cred că este justificată, chiar exigenţa dumneavoastră faţă de dumneavoastră şi faţă de comportamentul instituţiei trebuie să fie mult mai mare, pentru că sunt cedări care, până la urmă, costă. Până la urmă, CSM, după părerea mea, are toate pârghiile legislative să controleze sistemul de justiţie din România. Că nu-i perfect, sunt absolut de acord, lucrurile se pot îmbunătăţi, dar în momentul de faţă aveţi toate pârghiile. Singurul semn de întrebare care se pune este legat de acele desemnări de procurori cu funcţii mari pentru care - spuneţi dumneavoastră şi, probabil, trebuie analizat - ar trebui să vină propunerea de la CSM la Preşedinte şi nu de la ministrul Justiţiei. Absolut de acord, dar asta e prea puţin în ceea ce priveşte independenţa. Realităţile de zi cu zi ne arată că independenţa dumneavoastră este aproape zilnic călcată în picioare de una din instituţii şi nu protestaţi. Nu vă manifestaţi pe căi legale. Deci, nu a fost numai o abordare eronată, după 
părerea mea, scuzaţi-mă că o spun, a CSM-ului, dar chiar şi a judecătorilor care au acceptat să devină nişte avizatori consultativi pe o chestiune de dosar. Aceste lucruri le-am spus domnului preşedinte Pandrea, în speranţa că le transmite. Deci, după părerea mea, evaluarea profesională este o chestiune pe care trebuie să o facem rapid, profund, pentru că nu s-a făcut nici o evaluare pe personal, pe magistraţi, până acum. Din punctul meu de vedere, aveţi şi dumneavoastră mari responsabilităţi, având în vedere că vi se încalcă independenţa. Aş mai spune că este foarte greu să ceri exigenţă, să fii exigent faţă de alţii dacă nu eşti exigent faţă de tine, şi aici revin cu un exemplu: întâmplarea nefericită legată de ultimul examen la secţia de procurori. Nu în ultimul rând, v-aş spune două cuvinte despre faptul că am întârziat desemnarea ministrului Justiţiei. Nu voi accepta să desemnez un ministru al Justiţiei care nu are o carieră profesională şi morală ireproşabilă. Foarte mulţi vin şi spun “dar şi tu”. Eu sunt ales, cu bunele şi cu relele mele, dar un ministru al Justiţiei...nu voi accepta să semnez ca un notar, în orice condiţii, orice persoană. Preşedintele României nu este notar şi în Constituţie spune "Primul ministru propune şi preşedintele decide prin emiterea decretului". Or, din acest punct de vedere vreau să vă asigur că nu voi ceda la ideea ca la Ministerul Justiţiei să vină un bun specialist respectat de dumneavoastră, în primul rând de corpul magistraţilor, şi 
care, cel puţin la nivel de probe, să fie ireproşabil - că bârfe sunt despre mulţi, dar din punct de vedere al probelor să se poată spune "pentru acest om nu există nici o probă că nu are comportament ireproşabil". Am vrut să vă spun acest lucru nu ca să fiu într-un dialog cu vreo altă instituţie a statului, ci pentru că discutăm despre un membru al CSM şi pentru dumneavoastră este important să ştiţi care este abordarea mea vizavi de ministrul Justiţiei. Ştiu că vă puneţi probleme de funcţionare şi le-aţi explicat, chiar le-aţi prezentat. Eu cred că disiparea responsabilităţii CSM pe diverse compartimente, o supracompartimentare vă ia chiar din autoritatea deciziilor. Veţi putea decide cum doriţi. În acelaşi timp, însă, domnilor judecători şi procurori, noi, oamenii politici, avem alt sistem de evaluare. Pe noi ne prinde la patru ani şi ne trosneşte electoratul de nu ne vedem, dacă nu e mulţumit. Dar pe dumneavoastră cum vă evaluează cei care v-au ales, aveţi vreun sistem - că aveţi mandat lung, şase ani? Faceţi-vă un mandat cinstit şi an de an mergeţi în faţa celor care v-au trimis aici să faceţi justiţie, nu numai să-i reprezentaţi pe ei. E o părere, dacă veţi opta pentru asta, vă va da soliditate. De multe ori, oamenii aleşi au nevoie să-şi confirme dacă mai au încrederea celor care i-au trimis şi cred că un sistem de a vă proba din când în când susţinerea v-ar face mai puternici. În ceea ce mă priveşte, aş vrea să nu existe nici un dubiu că am vreo abordare diferită legată de procurori şi judecători. Pentru mine, sunt oameni care au absolvit Dreptul - viaţa, legea şi sistemul de funcţionare a justiţiei fac ca unii să fie într-o parte şi alţii - nu neapărat în cealaltă parte - alţii să judece, dar tratamentul pentru cele două mari profesii ale sistemului judiciar, din punctul meu de vedere, este egal şi în mod egal respectabil, nu numai egal din punct de vedere al statutului social. Am înţeles, şi nu ştiu dacă am înţeles bine, că sunt proceduri diferite de evoluţie în carieră. Cred că e una din misiunile dumneavoastră să le unificaţi, poate chiar şi de aici; sigur, fiecare pe specializarea lui, dar cred că exact acesta este unul din motivele care ajută la a se pune sub semnul întrebării cine este mai important sau dacă sunt egali cei doi. În ceea ce mă priveşte, vă asigur că în nici un caz nu văd procurorii ca parte a Executivului. Ar fi cea mai mare eroare pe care ar putea să o facă Legislativul în România. Nu au ce căuta în Executiv. În ceea ce mă priveşte, 
sigur că pot să fac atât cât ştiţi că pot să fac din punct de vedere al legislaţiei, cel mult să trimit o dată o lege înapoi, după care sunt obligat să o promulg. Nu pot să fac decât puţin, dar, în mod categoric, voi solicita expertiza dumneavoastră imediat ce-mi vine vreun proiect de Cod, sau chiar legi mai puţin importante, indiferent că au sau nu avizul dumneavoastră. Înainte de a le promulga, voi solicita expertiza dumneavoastră. Aş mai observa un lucru. La mulţi dintre dumneavoastră, discursul este acelaşi ca acum doi ani. Un discurs constatativ, dar fără soluţii. Puneţi şi soluţia lângă constatarea problemei, dar degeaba mi-o adresaţi mie. Eu sunt un musafir constituţional prezent la dumneavoastră. Dumneavoastră aveţi problemele pe care le ridicaţi, nu eu. Un ultim lucru, în care vă răspund tot dumneavoastră, domnule judecător, domnule preşedinte: ideea că oamenii politici vorbesc de corupţie. Vă pot spune că în mandatul meu, în tot ce a ţinut de mine până acum, am respectat principiul legat de corupţie - toleranţă zero! - şi nu mi-am permis niciodată să mă erijez în a fi judecător şi să spun "pe acest domn ministru nu-l voi trimite în anchetă". Pentru că, atâta timp cât un procuror nu mă sesizează, de unde până unde devin eu judecător şi spun: "nu, nu nu-i cazul, nu aprobăm urmărirea penală pentru acest domn important". Deci, în nici un caz nu sunt un politician care să vorbească întâmplător despre justiţie, dar avem arme diferite. Eu chiar cred că România este în 
dificultate, pentru că sunt mult prea multe lucruri care se legiferează pentru a acoperi fraude, pentru a crea condiţii să se fure. S-a ajuns prea sus. Şi vorbesc despre corupţie fără reţinere. Unul din marile mele obiective - şi o spun fără să încerc să fac politică - a fost ca eticheta pentru Guvernul Tăriceanu vizavi de corupţie să nu fie aceeaşi care a fost la sfârşitul mandatului din 2004 pentru Guvernul Adrian Năstase, şi vă asigur că o să reuşesc. Dar, instrumentul meu ca politician, dincolo de puţinele lucruri pe care pot să le fac ca preşedinte, este cuvântul; al dumneavoastră este legea. Nu-mi reproşaţi că vorbesc despre corupţie, pentru că e o realitate. Nu-mi cereţi linişte că la adăpostul liniştii lucrează hoţii. Oamenii cinstiţi lucrează transparent şi-şi spun părerile. Iar eu îmi spun părerea: la noi încă este un nivel ridicat de corupţie. Şi vă rog să nu vă supăraţi că o spun. N-o spun la adresa judecătorilor, n-o spun la adresa procurorilor; în toate segmentele sunt uscături. În toate segmentele există un dram de corupţie, în toate segmentele sociale. Cum sunt oricând dispus să susţin că, mai bine chiar decât procentajul dat de dumneavoastră, nu 80, 90% din judecători şi procurori sunt oameni perfect oneşti, dar cei 5% pe care-i avem - fie că sunt politicieni, fie că sunt judecători, fie că sunt procurori - trebuie să îi scoatem din sistem. În principiu, mai sesizez un lucru, şi de data aceasta ceea ce se vede dintr-o anume atmosferă: parcă vă lipseşte solidaritatea. Sunteţi, totuşi, o echipă destinată să lucreze şase ani. Politicienii se despart, azi trec într-un partid, mâine în altul, azi fac ceva, mâine nu mai sunt. Dar dumneavoastră aveţi unul din cele mai lungi mandate dintre instituţiile din statul român şi, sincer să fiu, parcă aş fi foarte tentat să vă sugerez să fiţi solidari unii cu alţii. Şi vă mai spun un lucru: nu vă iartă nimeni de responsabilitatea pentru justiţie. Nu ministrul este cel care face justiţia, nu ministrul Justiţiei. Dumneavoastră o faceţi. Ministrul nu are atribuţiuni decât să facă legi. Că le face bune, proaste, atâta timp cât legile se aplică aşa cum sunt ele, proaste, responsabilitatea e la cei care au făcut legile. Dar legile nu se aplică, când justiţia nu-i performantă. Dumneavoastră aţi primit 10.820 de sesizări, anul trecut. Noi am selectat la Preşedinţie, din sesizările de anul trecut, 4.400 de sesizări, din care 2.700 vizează tergiversări, termene, proceduri. Deci, nu soluţii. La "soluţii" sunt 750, contestate. 
Dar tergiversări, mai bine de jumătate, şi aici hai să discutăm foarte cinstit. Ce justificare există la o respingere care se face după şase termene, care au făcut să treacă un şi jumătate şi-l respingi că n-a fost semnată în clar de nu ştiu ce procuror? De ce n-ai respins de la primul termen? Care este justificarea? Să stai un an şi jumătate, să dai şase termene, şi al şaselea termen să spui “luaţi dosarul şi plecaţi cu el, că nu-i semnat de procurorul şef, sau de cine trebuia semnat”. Mă tem că avem o problemă şi într-o parte şi în alta, şi la neglijenţa procedurală şi dincoace, dar nu le pun decât pe seama erorii şi poate a primului punct - pregătirea profesională şi evaluarea profesională. Deocamdată, doar atât. Vă mulţumesc mult şi vă doresc mult succes în continuare. Eu pot spune că puteţi miza pe sprijinul meu pentru justiţie, dar nu-mi cereţi să nu fiu liber în a mă exprima, că nu-mi dau libertatea de exprimare chiar dacă, de curând, am înţeles că de interes public este şi ceea ce discut cu soţia. N-aş vrea să vă spun câteva lucruri pe care le discut cu soţia, deşi înţeleg că este de interes public, legat de justiţie. Daca vreţi, vă dau o probă acum. Spre exemplu, îi spuneam soţiei: “Domnule, uită-te şi tu, ai văzut la Mona Muscă într-o lună i s-a dat verdictul de poliţie politică în instanţă, pe când la domnul Voiculescu de doi ani nu intră nimeni”. Asta discut eu cu soţia, nu este un reproş. Sau, odată îi spuneam soţiei: “Am un decret de retragere a unei decoraţii 
unui om politic, cum se face că pentru un decret care vizează strict puterea executivă - Preşedintele, cu dreptul lui de a da, de a retrage decoraţii în condiţiile legii - se tot amână termenul”. Vă doresc un an bun, vă doresc succes la alegeri celor care veţi candida, indiferent cine va fi acela/aceea şi cred că aveţi marea problemă a formării unei echipe la nivelul CSM-ului. Vă doresc mult succes. 

Doamnelor şi Domnilor, De la început, doresc să urez succes proiectului de revizuire a Strategiei Naţionale de Dezvoltare Durabilă a României (la orizontul anului 2020). Mulţumesc organizatorilor, donatorilor, experţilor precum şi tuturor organizaţiilor şi cetăţenilor care se implică în activitatea de consultare publică necesară construirii acestui scenariu de dezvoltare pe termen lung a României. În acest context, doresc să-mi exprim satisfacţia pentru faptul că revizuirea, implementarea şi monitorizarea Strategiei de Dezvoltare Durabilă a României, au devenit o responsabilitate explicită a Guvernului. Nu este prima acţiune privind perspectivele dezvoltării durabile pe termen lung a României. Toate demersurile post-comuniste dedicate acestui subiect - mai ales cele din 1999 şi 2003 - au avut însemnătatea şi relevanţa lor pentru descrierea unui viitor mai bun pentru locuitorii României. Revizuirea Strategiei Naţionale de Dezvoltare Durabilă are loc în condiţiile în care România a dobîndit o nouă calitate instituţională: aceea de Stat Membru al Uniunii Europene - cu toate drepturile şi obligaţiile specifice acestei calităţi. Tocmai de aceea, consider că procesul de revizuire şi implementare a Strategiei de Dezvoltare Durabilă a României trebuie să fie caracterizat, de asemenea, printr-o calitate înaltă. Asigurarea calităţii procesului de revizuire a strategiei este o responsabilitate majoră a instituţiilor administraţiei publice din România - atât faţă de cetăţenii României, cât şi faţă de partenerii noştri internaţionali, în primul rînd cei din Uniunea Europeană. Această strategie trebuie să reflecte o nouă atitudine faţă de cetăţean. Conţinutul ei nu trebuie să fie o colecţie de “iluzii” frumoase pe care le oferim cetăţeanului! Strategia trebuie să fie caracterizată de realism iar cetăţenii trebuie să fie cei mai activi participanţi la conturarea acestui viitor al lor. După cum cunoaşteţi, în Strategia de Dezvoltare Durabilă revizuită a Uniunii Europene se pune accent pe participarea cetăţenilor şi a societăţii civile la revizuirea şi implementarea strategiei. În acest context, felicit prezentul proiect comun România-PNUD, pentru faptul că a prevăzut consultări cu experţi şi organizaţii ale societăţii civile - şi mai ales pentru faptul că a extins această consultare la nivelul celor 8 regiuni de dezvoltare. Astfel, revizuirea strategiei din România se înscrie în tendinţa bunelor practici ale Uniunii Europene. În acest spirit vorbesc şi despre nevoia de calitate 
a procesului de revizuire a strategiei. Voi fi deschis şi cu dumneavoastră. România este percepută ca o ţară cu deficit în domeniul capacităţii administrative. Iar din nefericire, aceasta nu este doar o problemă de percepţie. Să nu ne ascundem. Avem exemple nenumărate de domenii cu slăbiciune administrativă - pregătirea pentru absorbţia şi utilizarea eficientă a fondurilor Uniunii Europene, coerenţa politicilor de macrostabilizare, capacitatea de planificare şi programare a politicilor şi resurselor bugetare etc. Această realitate trebuie schimbătă. Este nevoie de o mai bună guvernare, la toate nivelurile - împreună cu cetăţenii şi sub controlul lor. Aceasta este în deplin acord cu obiectivele Strategiei de Dezvoltare Durabilă. Este suficient să amintesc faptul că, între obiectivele şi indicatorii strategiei, un loc aparte deţine buna guvernare. Iar faptul că România este poziţionată, în clasamente internaţionale, între ţările cu un nivel ridicat al corupţiei este o expresie a faptului că încă nu avem o bună guvernare. Este, deci, nevoie să accelerăm reforma în administraţia publică, în general în instituţiile statului. Să recunoaştem că asigurarea coerenţei politicilor publice în România reflectă încă, în principal, o atitudine mai degrabă de răspuns la impulsurile de programare venite din afară - Uniunea Europeană, Banca Mondială, FMI etc. Astăzi, sistemul de planificare şi programare al Uniunii Europene este principalul mecanism care ordonează obiectivele şi acţiunile 
noastre. Trebuie să renunţăm la complexe inutile! În sine, planificarea nu este o metodă comunistă. Avem nevoie de un sistem propriu de planificare şi programare - pe termen scurt, mediu şi lung - în care să integrăm coerent semnalele externe. Cazul planificării bugetare pentru sistemul de pensii este edificator în acest sens. Şi aceasta, într-un domeniu esenţial al dezvoltării durabile - durabilitatea sistemelor de pensii (mai ales în condiţii de evoluţie demografică descrescătoare numeric şi de îmbătrînire). Strategia de Dezvoltare Durabilă ne oferă şansa de a deveni pro-activi şi coerenţi. În mod corelat, avem nevoie de metodologii de previziune şi prognoză. De asemenea, trebuie să dezvoltăm statistica departamentală. Pe de altă parte, administraţia publică trebuie să se bazeze mai mult pe achiziţia de servicii de asistenţă tehnică, expertiză şi consultanţă de pe piaţă. Să ne uităm la piaţa de achiziţii publice. Predomină covîrşitor bunurile şi lucrările. Dacă nu sunt fonduri de la Uniunea Europeană, PNUD, Banca Mondială şi alte instituţii internaţionale, practic, administraţia noastră nu are nevoie de expertiză. Desigur, schimbarea sistemului presupune o mai bună planificare, transparenţă şi control în domeniul achiziţiilor publice şi un alt rol al funcţionarului public. În acest context, felicit domeniul cercetării care a planificat sume de la buget pentru a elabora o strategie pentru cercetare-dezvoltare şi inovare pe bază de achiziţie de expertiză românească. E un început. O altă reformă importantă menită să îmbunătăţească guvernarea este definitivarea funcţionării sistemului integrat de pieţe şi delimitarea clară a rolului statului în economie. Avem nevoie de concurenţă. Nu numai că trebuie să revedem ajutorul de stat, dar este nevoie să raţionalizăm instituţiile publice pentru a nu mai oferi servicii în domenii în care există piaţă. Statul să se concentreze pe reglementare - mai ales în domeniile în care există acquis comunitar - iar intervenţia sa economică să se limiteze la cazurile de eşec al pieţei. Încă funcţionăm cu unele pieţe distorsionate. Nu vom putea să gestionăm eficient resursele naturale şi mediul dacă nu vom avea pieţe funcţionale. Pînă la urmă, trebuie să vedem dacă avem sau nu încredere în piaţă. Sunt cunoscute intervenţiile pe care le-am avut în domeniul energiei, spre exemplu, subiect esenţial al dezvoltării durabile. Acum mai bine de un an am cerut o strategie în domeniu. În toamna trecută, în CSAT, am avut o analiză a documentului 
produs de Guvern. Am întrebat: va fi sau nu distorsionată piaţa energetică dacă vom avea din nou o mare companie de stat? Nu am obţinut un răspuns edificator nici până. Dezvoltarea durabilă presupune gîndire globală şi acţiune locală - un bun mesaj care a devenit bine cunoscut în lume. Numai că României îi va fi greu să se alinieze acestei tendinţe dacă nu este urgentată descentralizarea - deja, mult prea mult amînată. În strînsă legătură cu aceasta este şi nevoia de reorganizare administrativ-teritorială. Numai în acest mod vom apropia de cetăţean decizia privind dezvoltarea. Stimaţi participanţi, În continuare, doresc să mă refer la un set de politici publice care sunt legate de conţinutul Strategiei de Dezvoltare Durabilă şi de contextul economico-social specific României. Nu voi insista pe cifrele şi ţintele cantitative referitoare la mediu, biomasă sau emisii de CO2 - la care, de altfel, m-am referit public în alte situaţii (în special legate de participarea la reuniunile Consiliului European). Sunt convins că acest domeniu va fi bine abordat de către ministrul Mediului. Doresc să folosesc acest prilej pentru a vă supune atenţiei un alt set problematic pe care îl consider de o importanţă capitală pentru viitorul României. Am intrat în Uniunea Europeană cu mari decalaje faţă de media Uniunii, sub diverse aspecte - PIB/locuitor, intensitate energetică, productivitatea muncii, competitivitate. Disparităţile noastre regionale sunt mari iar regiunile din România sunt printre 
cele mai rămase în urmă regiuni din Uniunea Europeană. Deşi focalizată pe creşterea calităţii vieţii “intra” şi “inter” generaţii, Strategia de Dezvoltare Durabilă trebuie să ofere şi un cadru strategic pentru implementarea Strategiei Lisabona - ale cărei obiective generale sunt creşterea economică şi crearea de locuri de muncă. Cele două strategii trebuie abordate ca 2 strategii complementare. Este nevoie, deci, şi de protejarea mediului şi a resurselor naturale, de egalitate de şanse şi de includere socială, dar şi de competitivitate, eficienţă şi productivitate. În România, urmează o perioadă de 15-20 de ani în care eforturile guvernelor trebuie să vizeze modernizarea structurii economice şi îmbunătăţirea substanţială a indicatorilor de performanţă. România este ţara din Uniunea Europeană care are cea mai mare pondere a agriculturii în structura populaţiei ocupate pe sectoare de activitate (cca.30%). Există estimări conform cărora, la orizontul anului 2020, am putea să reducem această pondere cel puţin la jumătate, adică 15% din populaţie; şi trebuie să realizăm această reducere în condiţiile ţintirii unei rate de ocupare de 70% a populaţiei din mediul rural. Acest proces este unul dificil. Pe de o parte, procesul amintit reprezintă un transfer masiv de locuri de muncă din agricultură în alte ramuri - cu deosebire în servicii. Pe de altă parte, el înseamnă şi o restructurare substanţială a conţinutului muncii (mai ales în agricultură, dar şi în alte ramuri). La orizontul anului 2020, marea provocare a modernizării structurii economice este, deci, restructurarea calitativă a locurilor de muncă. În consecinţă, este nevoie de coerenţă în guvernare pentru a asigura: 1) dezvoltarea agriculturii - cu obiectivele principale: creşterea randamentelor agricole şi a productivităţii muncii 2) dezvoltarea rurală - în contextul dezvoltării locale şi regionale, al planificării spaţiale şi al dezvoltării policentrice 3) infrastructură modernă de transport 4) gestiunea mediului, a resurselor naturale, a biodiversităţii şi a schimbărilor climatice - pe baza unor noi modele comportamentale în producţie şi consum 5) investiţii în tehnologii nepoluante şi prietenoase pentru mediu - cu accent pe investiţia străină, în special de tip “Greenfield” 6) creare de întreprinderi - în special IMM - şi de noi locuri de muncă (cu deosebire în mediul rural) 7) politică tehnologică şi inovare (bazate pe efort susţinut de cercetare-dezvoltare), în special pentru a obţine, la nivel de întreprindere, 
reducere de consumuri energetice şi, pe de altă parte, a resurselor materiale; în acelaşi timp, trebuie să asigurăm resurse regenerabile de energie; 8) de asemenea, flexibilitatea şi securitatea pe piaţa muncii sunt un alt obiectiv. În mod deosebit, însă, este vorba de un efort susţinut şi realist în domeniul educaţiei şi al creşterii cunoştinţelor - în primul rînd, în ceea ce priveşte învăţămîntul primar şi secundar, în scopul de a asigura preponderent conţinutul necesar nivelului mediu de instruire şi calificare. Discutăm de peste 1 mil.de noi locuri de muncă - respectiv, de oameni cărora le trebuie instruire şi cunoştinţe adecvate. În acest context, în România, reducerea ratei abandonului şcolar este şi ea o prioritate. În plus, acest proces de transfer inter-sectorial de mînă de lucru va avea loc în condiţiile în care se va manifesta tot mai accentuat declinul demografic (cu consecinţa sa directă: îmbătrînirea structurii pe vîrste a populaţiei). Ca urmare, România trebuie să se pregătească încă de pe acum pentru a face faţă unor noi presiuni care, în principal, se referă la: 1) în primul rînd, durabilitatea sistemului de pensii publice şi creşterea ratei de dependenţă economică 2) în al doilea rînd, ocuparea celor în vîrstă de peste 50 de ani (ale căror cunoştinţe riscă să se perimeze cel mai rapid) precum şi ocuparea celor de vîrsta a treia (care doresc să mai lucreze) 3) în al treilea rînd, durabilitatea sistemului de sănătate publică - domeniu în care trebuie 
să fim conştienţi şi îngrijoraţi, în special de faptul că, astăzi, suntem ţara din Uniunea Europeană care are cel mai mare nivel al mortalităţii infantile (reducerea acesteia fiind o urgenţă a anilor imediat următori) precum şi a faptului că suntem o ţara cu un nivel mai redus al speranţei medii de viaţă 4) în al patrulea rînd, reconcilierea dintre viaţa de familie şi cea profesională - astfel încît îngrijirea copiilor să nu se realizeze pe seama reducerii timpului dedicat asigurării veniturilor familiei 4) în al cincilea rînd, migraţia internaţională în contextul liberei circulaţii a muncitorilor - ameninţare pe care o vom elimina numai dacă vom fi capabili să găsim căteva soluţii. Printre acestea, enumăr reducerea riscului de expunere la sărăcie; să ocupăm mâna de lucru din afara Uniunii Europene şi, mai ales, pentru a creşte veniturile în mod substanţial şi pe termen lung (şi aceasta în condiţiile în care productivitatea muncii va trebui să crească mai rapid decît veniturile - ca o premisă a dezvoltării durabile). Condiţia pentru atingerea obiectivelor acestor politici structurale este stabilitatea macroeconomică, armonizarea între politicile monetare şi cele fiscale şi bugetare. În anii imediat următori, prioritatea României este pregătirea pentru a intra în zona euro (probabil, în 2014) precum şi îmbunătăţirea transparenţei şi a managementului bugetar multianual. Ultimul an ne arată că trebuie să intensificăm eforturile în această direcţie. Doamnelor şi Domnilor, În esenţă, prin coerenţa politicilor publice trebuie să reconciliem creşterea economică susţinută cu protejarea şi conservarea vieţii şi ale mediului, pe termen lung. Aliatul nostru este societatea bazată pe cunoaştere. Dar, dincolo de aceasta, trebuie să găsim un liant şi mai trainic. Acesta este o comuniune de valori pe care să le împărtăşim toţi cei care azi le proiectăm şi pe care să le transmitem celor de mâine. Din această perspectivă, ar fi ideal ca revizuirea şi implementarea Strategiei de Dezvoltare Durabilă a României să se constituie într-un proces de coagulare a intereselor şi aspiraţiilor din societatea românească. De aceea, este nevoie de multă deschidere către cetăţean şi de comunicare cu acesta. Încă odată, vă doresc şi doresc românilor mult succes în realizarea acestei Strategii de Dezvoltare Durabilă pe termen lung! Vă mulţumesc! 

Cu prilejul Zilei Internaţionale a Holocaustului, comemorăm suferinţa milioanelor de evrei, victime ale persecuţiilor sistematice şi ale ideologiei urii rasiale, cât şi a membrilor comunităţii rrome şi ai altor comunităţi, în perioada anilor 1933 - 1945. La 27 ianuarie ne amintim de cei care au fost închişi în lagărul de la Auschwitz-Birkenau, între care se aflau şi evrei din România, de toţi cei care au murit în lagăre şi deportări. Comemorarea victimelor Holocaustului înseamnă totodată evaluarea critică a trecutului, contribuind la formarea în spiritul adevărului a tinerii generaţii. În numele valorilor fundamentale ale statului de drept, România democratică îşi reafirmă, cu acest prilej, respectul faţă de memoria celor care au suferit şi angajamentul de a combate riguros, prin aplicarea legilor adoptate, discriminarea rasială, xenofobia şi antisemitismul. 

Bună ziua, În primul rând, aş dori să vă felicit. Sunteţi cea de-a patra promoţie de absolvenţi ai Institutului Naţional al Magistraturii pe care o primesc înainte de prezentare la post. Zilele trecute, după cum ştiţi, a apărut în "Monitorul Oficial" decretul fiecăruia dintre dvs, prin care unii devin judecători, alţii devin procurori. Pentru judecători, semnificaţia decretului este aceea a inamovibilităţii. Pentru procurori, semnificaţia decretului este cea a stabilităţii şi a independenţei deciziilor pe care le iau. Pentru toţi la un loc, înseamnă un câştig pentru România, un câştig pentru justiţie, un câştig pentru fiecare cetăţean. Invitaţia mea către dumneavoastră nu are decât o singură semnificaţie: respectul pe care-l am pentru justiţie, respectul pe care-l am pentru ce face justiţia şi mai ales speranţa pe care o am pentru ce urmează să facă justiţia în această ţară. De fapt, sunteţi acel pilon de stabilitate şi de dreptate socială. Sunteţi cei care sunteţi chemaţi să aplicaţi legea egal pentru politician şi pentru omul de la ţară, care este condamnat foarte repede. Sunteţi cei care sunteţi chemaţi să ne arătaţi tuturor, de la Preşedinte la cel mai neimportant om, că nimeni nu este mai presus de lege. Sunteţi cei care sunteţi chemaţi să faceţi din această realitate constituţională şi o realitate de viaţă. Dincolo de orice, aş vrea să vă mai spun un lucru care, sper, a fost tranşat la ultima şedinţă a CSM, dar n-aş vrea să rămână neclar nici pentru dumneavoastră, cu atât mai mult cu cât parte din intervenţia mea a fost televizată, iar acest segment a fost televizat. La un moment dat, în raportul anual al CSM se vorbea despre renunţarea la evaluarea fiecărui magistrat şi trecerea la evaluarea pe instanţe sau pe parchete. Deşi acesta era înscrisul din raport, am fost asigurat că s-a renunţat. Aş vrea să fiu convins că acest lucru s-a întâmplat, pentru că altfel, în lipsa evaluării individuale a fiecărui magistrat, veţi fi doar un grup nepersonalizat, în care performanţa nu va mai prima şi există riscul ca încă de la primii paşi în magistratură, să fiţi nevoiţi să vă aliniaţi către mai multă sau mai puţină influenţă, în funcţie de cum bate vântul în instanţa în care veţi lucra sau la parchetul la care veţi lucra. De aceea, profit de prezenţa dnei preşedintă a CSM, de prezenţa dumneavoastră şi să subliniez, încă o dată, că evaluarea carierei fiecărui magistrat, fie el judecător sau procuror, este fundamentală. Nu am căderea să dau sfaturi magistraţilor, 
fie ei şi foarte tineri, dar vreau să vă spun că în mandatul meu, un mandat greu, dificil - n-am să vă explic acum din ce motive - am mizat totul pe o singură carte: Constituţia României. Este lucrul pe care vi-l recomand şi dumneavoastră, chiar dacă nu aveţi dreptul să judecaţi după Constituţie, ci după legile după care judecaţi. Constituţia o judecă doar o singură instanţă: Curtea Constituţională. Dar vreau să vă avertizez, ca om cu experienţă în politică, asupra faptului că sunt foarte multe legi care nu respectă Constituţia României. De multe ori, Parlamentul a strâmbat Constituţia, pentru a corespunde intereselor politicienilor şi mai puţin cu atenţie spre a corespunde total literei şi spiritului Constituţiei. De aceea, mi-am permis ca acestei promoţii să-i dăruiesc o Constituţie. Fiecare dintre dumneavoastră va primi o Constituţie. N-am vrut să fie un act formal. Pe ea am semnat, nu că aş fi autorul, dar doar să ştiţi că este Constituţia pe care v-a dăruit-o preşedintele României, am pus data şi am scris "Cotroceni". Am făcut-o cu toată dragostea pentru dumneavoastră, ca tineri magistraţi, şi cu tot respectul pentru Constituţie. Vă mulţumesc mult şi vă doresc mult, mult succes în activitatea dumneavoastră. De succesul dumneavoastră, ca, de altfel, şi al colegilor dumneavoastră mai experimentaţi, depinde şi succesul României. Nu putem concepe o Românie performantă economic, performantă în relaţiile sociale, cu oameni mulţumiţi, fără să avem o Justiţie performantă. Încă o 
dată, vă doresc mult succes şi vă asigur că am tot respectul pentru meseria dumneavoastră şi pentru importanţa socială a meseriei pe care o faceţi. V-o spun şi dumneavoastră, la fel cum am avut curaj s-o spun aproape la fiecare bilanţ sau la fiecare sărbătoare de Ziua Justiţiei: aşa cum colegii dumneavoastră mai în vârstă, fie ei procurori şi judecători, nu pot spune şi nu există niciunul dintre ei care să poată spune că a fost influenţat de Preşedinte într-o decizie - repet, fie el procuror sau judecător - vă asigur şi pe dumneavoastră că singurele momente în care aş vrea să ne mai întâlnim sunt acelea în care sărbătorim Ziua Justiţiei. Vă garantez că Preşedintele României nu va interveni niciodată, niciodată în activitatea unui procuror sau a unui judecător. Vă doresc mult succes. Să vă apăraţi independenţa şi libertatea. Vă mulţumesc mult. 

Domnule decan al corpului diplomatic, Domnule ministru de externe, Excelenţele voastre, Doamnelor si domnilor, În primul rând, ţin să vă mulţumesc, domnule decan al corpului diplomatic, pentru urările şi pentru aprecierile pe care le-aţi formulat în legătură cu România în anul 2007. Permiteţi-mi, totodată, să folosesc acest prilej pentru a adresa, cu ocazia Anului Nou, cele mai calde urări şefilor de stat şi de guvern ai statelor pe care le reprezentaţi, dumneavoastră personal, familiilor şi compatrioţilor dumneavoastră. Vă mulţumesc pentru acceptarea invitaţiei de a fi prezenţi astăzi, aici. Înainte de a mă referi la priorităţile de politică externă ale României în anul 2008, doresc să vă spun câteva cuvinte despre semnificaţia acestui an pentru naţiunea română. Se împlinesc 90 de ani de la actul unirii celor trei provincii istorice româneşti, Transilvania, Ţara Românească şi Moldova. În urmă cu 90 de ani, s-a realizat acest act esenţial pentru dezvoltarea unitară şi înscrierea pe cursul unui destin comun al tuturor românilor. Aderarea noastră la Uniunea Europeană reflectă o solidaritate de destin pe care am căutat-o ca popor de mai bine de 200 de ani. Ne dorim ca această solidaritate să-şi găsească expresia şi cu prilejul aniversării de la 1 decembrie 2008, pe care dorim s-o marcăm împreună cu partenerii noştri şi reprezentanţii tuturor comunităţilor româneşti, în special ai comunităţilor istorice. Doamnelor şi domnilor, Nu ezit să afirm că anul 2007 a fost un an al încercărilor şi al confirmărilor. Am devenit membri cu drepturi depline ai Uniunii Europene. Avem primii membri aleşi ai Parlamentul European. Ne-am consolidat statutul de partener credibil în cadrul organismelor şi alianţelor internaţionale. Am avut şansa excepţională ca, prin Sibiu - capitală culturală europeană - să facem cunoscute valorile patrimoniului şi destinului european al României, încă de la aderarea ei. În anul 2008 avem o agendă ambiţioasă ce reflectă atât statutul României de stat membru al Uniunii Europene şi NATO, cât şi o înţelegere aprofundată a faptului că atingerea multora dintre obiectivele noastre se poate face doar împreună cu dumneavoastră şi cu ţările pe care le reprezentaţi cu profesionalism aici, la Bucureşti. Ancorată în realitatea pe care caracteristicile geopolitice ne-o impun - de unde şi interesul prioritar pentru extinderea spaţiului de stabilitate şi securitate din jurul propriului teritoriu - ţara mea rămâne un membru de încredere al comunităţii internaţionale, 
preocupat de problemele aflate în atenţia acestei comunităţi şi angajată în rezolvarea lor. Doamnelor şi domnilor, A trecut un an de când România a devenit membră a Uniunii Europene. A fost o perioadă firească de adaptare instituţională în care am încercat să ne onorăm cât mai bine obligaţiile pe care ni le-am asumat şi să ne implicăm cât mai responsabil în dezbaterile şi deciziile europene. Aşa cum ne-am aşteptat, nu a fost întotdeauna uşor. Poate am fi putut face şi mai mult pentru a valorifica pe deplin avantajele integrării noastre. Nu am fost cei mai eficienţi în utilizarea fondurile comunitare de care avem atâta nevoie şi nu am definitivat toate reformele pe care le aveam în vedere. Ceea ce este important, însă, este că agenda europeană este acum parte a agendei noastre cotidiene. O concluzie importantă după primul an este că modul în care vedem interesul european şi maniera în care înţelegem să ne exercităm calitatea de membru al Uniunii sunt la fel de importante ca şi aderarea însăşi. Am pornit de la convingerea că o Uniune puternică, capabilă să facă faţă provocărilor cu care ne confruntăm astăzi este în interesul nostru, al tuturor statelor membre care o compun şi al tuturor cetăţenilor ei. Acesta a fost spiritul în care am participat la elaborarea Tratatului de la Lisabona, document de referinţă în istoria construcţiei comunitare şi, deopotrivă, una dintre cele mai importante acţiuni politico-juridice ale României din ultimii 18 ani. România îşi propune în 2008 
să fie printre primele ţări care vor ratifica acest tratat, astfel încât alegerile pentru Parlamentul European din 2009 să aibă loc într-un cadru instituţional reformat. Tratatul de la Lisabona este o realizare importantă, dar ar fi greşit să credem că depăşirea acestui impas instituţional ar rezolva toate dilemele Uniunii. Trăim în plin proces de globalizarea. Mă gândesc în primul rând la impactul pe care globalizarea îl are asupra unor fenomene precum: dezvoltarea durabilă, schimbările climatice, securitatea energetică, migraţia, terorismul, lupta împotriva sărăciei. Este momentul ca Europa să demonstreze că este un veritabil actor global care doreşte şi are capacitatea de a influenţa procesul de globalizare în favoarea cetăţenilor ei. Suntem conştienţi că viabilitatea Uniunii extinse este demonstrată de impactul direct pe care deciziile pe care le luăm la Bruxelles le au în ameliorarea calităţii vieţii cetăţenilor noştri. De aceea, vedem 2008 ca un an în care va trebui să obţinem rezultate pe câteva domenii concrete. Vom lucra alături de celelalte state membre şi de instituţiile comunitare pentru continuarea creşterii economice şi creării de locuri de muncă prin implementarea reformelor Lisabona. Vom insista pentru asigurarea accesului la energie sigură, ieftină şi cât mai puţin poluantă pentru consumatorii europeni. Vom urmări un control ameliorat al fluxurilor de imigraţie. Vom lucra pentru asigurarea menţinerii unui model european de agricultură durabil, în beneficiul consumatorilor şi producătorilor din Uniunea Europeană. Şi, nu în ultimul rând, vom insista pentru consolidarea rolului Uniunii pe scena internaţională, începând cu rolul de stabilizator şi partener pentru democraţie şi prosperitate în vecinătatea sa. 2008 este un an care ar putea impulsiona relaţia transatlantică. Chiar dacă în ultimii ani au existat anumite tensiuni, cred că acestea ţin, în parte, de domeniul trecutului. Realitatea ne ghidează pe toţi, de o parte şi de alta a Atlanticului, să punem grade diferite de prioritate la problemele noastre. Avem în faţă provocările globale la care m-am referit anterior - la toate acestea, cetăţenii noştri şi nu numai aşteaptă un anumit leadership din partea Europei şi a SUA în abordarea acestor probleme. În ce ne priveşte, Parteneriatul nostru strategic cu SUA continuă să fie un element esenţial pentru orientarea politicii noastre externe, pe care îl dorim dezvoltat şi diversificat. Doamnelor şi domnilor, România îşi va respecta toate angajamentele 
ei de asigurare a securităţii internaţionale, fie că ne referim la prezenţa noastră militară în Balcanii de vest, fie în Afganistan, Irak sau Africa. În 2008, Bucureştiul va fi gazda Summit-ului NATO - eveniment de referinţă pentru viitorul solid al Alianţei, dar şi pentru profilul României în cadrul NATO. Întrucât tematica principală a Summit-ului va fi lărgirea Alianţei, suntem pentru o extindere cuprinzătoare, cu toate cele trei state candidate din Balcani - Croaţia, Macedonia, Albania. Consider că, în afară de performanţele lor individuale, decizia privind extinderea NATO va trebui să ia în considerare şi contextul regional actual. De asemenea, România consideră că Georgia poate să treacă la etapa Membership Action Plan şi apreciem că, în acest sens, trebuie luată în considerare şi solicitarea Ucrainei. Ne dorim ca, la Bucureşti, să fie reconfirmată unitatea de abordare şi acţiune a aliaţilor faţă de Afganistan, însoţită de un semnal privind necesitatea unei solidarităţi sporite din partea întregii comunităţi internaţionale. Plecând de la principiul indivizibilităţii securităţii aliaţilor din NATO, suntem în favoarea unei decizii privind dezvoltarea unui sistem NATO de apărare anti-rachetă complementar şi integrat cu cel al Statelor Unite. Parteneriatul Euro-Atlantic prezintă o importanţă strategică pentru NATO, ca instrument de promovare a reformelor democratice şi de angajare a statelor în spaţiul euro-atlantic. Sperăm ca, în cadrul Summit-ului de la Bucureşti, să 
putem adopta un document al Parteneriatului Euro-Atlantic care să pună accentul pe stabilirea unor relaţii individualizate de cooperare între Alianţă şi statele partenere. De asemenea, poziţia unitară a Alianţei trebuie menţinută în gestionarea problematicii legate de regimul armamentelor convenţionale în Europa. Ratificarea Tratatului Adaptat al Forţelor Convenţionale din Europa de către statele semnatare se află în impas, iar acesta va putea fi depăşit doar atunci când toate statele părţi îşi vor respecta angajamentele asumate în faţa partenerilor la Tratat. Doamnelor şi domnilor, Securitatea şi dezvoltarea, în sensurile lor cele mai largi, reprezintă, fără îndoială, priorităţi pentru orice stat aparţinând comunităţii transatlantice. Pentru România, aceste concepte fac parte din politica sa externă de ceva timp. Suntem prezenţi la procesele de stabilizare şi pace în mai multe zone ale lumii. Contribuţia noastră militară în teatrele de operaţii este considerabilă. Astăzi, avem 1500 de soldaţi români care participă la misiuni internaţionale alături de aliaţii şi partenerii noştri. Privim această implicare militară externă ca pe o importantă contribuţie românească la eforturile comunităţii internaţionale de a rezolva multiplele probleme cu care se confruntă. România nu mai este un simplu consumator de securitate ci un contributor net la asigurarea păcii şi stabilităţii regionale şi internaţionale. Doresc ca, începând cu 2008, să putem echilibra acest efort în mare parte militar cu o componentă civilă mai diversă, bazată pe capacităţi moderne şi eficiente şi, mai ales, cu integrarea instrumentelor de asistenţă pentru dezvoltare în politica noastră externă. Distins auditoriu, Pentru că aşa cum am afirmat, priorităţile acţiunii noastre externe se leagă, în primul rând, de stabilitatea şi prosperitatea regiunii din vecinătatea României, dar şi a Uniunii Europene, permiteţi-mi să vă împărtăşesc câteva dintre preocupările noastre esenţiale în acest spaţiu. Problematica regiunii extinse a Mării Negre s-a aflat permanent pe agenda României în ultimii ani. România a pledat pentru crearea unei “dimensiuni pontice”, iar preluarea acestei teme pe agenda europeană reconfirmă justeţea poziţiei pe care am adoptat-o. Totuşi, obiectivul Forumului Mării Negre pentru Dialog si Parteneriat, acela de a oferi un cadru politic de cooperare al statelor din această regiune, rămâne încă un deziderat. Pe de o parte, regiunea are nevoie de proiecte care să abordeze eficient problematica 
migraţiei, educaţiei, dialogul intercultural, protecţia mediului si combaterea crimei organizate şi a terorismului, dar, pe de altă parte, nu trebuie să uităm importanţa crucială pe care oferirea unei perspective europene şi euro-atlantice clare o are pentru ancorarea democratică a acestui areal. Alături de partenerii noştri, vom încerca în continuare să contribuim la rezolvarea aşa-numitelor conflicte îngheţate din regiunea extinsă a Mării Negre şi care impietează asupra dezvoltării democratice a statelor pe teritoriul cărora se află. Remarc caracterul unic al fiecăruia dintre aceste conflicte, de unde nevoia de a găsi soluţii specifice, fără a le condiţiona de evoluţii politice imediate. Rămânând tot în acest spaţiu, cred că suntem cu toţii convinşi că zona extinsă a Mării Negre oferă multe dintre răspunsurile la o temă care ne preocupă pe toţi, securitatea energetică europeană şi globală. Încercarea de a diversifica sursele şi traseele de aprovizionare ale României şi Europei cu hidrocarburi şi efortul constant de a dezvolta surse alternative de energie s-au concretizat în iniţiative public-private de anvergură, a căror derulare România îşi propune să o susţină în mod hotărât şi în acest an. Proiectul Nabucco este, astfel, unul dintre proiectele de importanţă strategică pentru România şi Uniunea Europeană în zona Mării Negre ca zonă de tranzit al hidrocarburilor dinspre Asia Centrală şi regiunea Mării Caspice. În mod similar, oleoductul Constanţa-Trieste poate constitui 
cea mai directă, eficientă şi sigură rută de transport a petrolului caspic spre spaţiul european. Sperăm ca noua politică a Uniunii Europene faţă de Asia Centrală să ofere o abordare mai coerentă a acestei regiuni strategice. România va contribui la urmărirea obiectivelor acestei politici inclusiv prin intermediul relaţiilor noastre cu doi parteneri strategici din punct de vedere energetic, Azerbaidjan şi Kazahstan. România are, de asemenea, un potenţial considerabil pentru obţinerea de energie regenerabilă. Vrem să folosim parteneriatele public-private şi pentru dezvoltarea acestui sector şi să catalizăm sprijin european pentru proiecte de cercetare în domeniu. Doamnelor si domnilor, O prioritate a politicii externe a României rămâne relaţia cu Republica Moldova, statul suveran vecin de care ne leagă afinităţi istorice şi culturale profunde. Ne exprimăm speranţa că reformele interne dificile pe care le are de parcurs Republica Moldova pe calea aproprierii de Uniunea Europeană vor fi susţinute şi de partenerii noştri europeni care ne vor sprijini în oferirea către Republica Moldova a unei perspective similare Balcanilor de Vest. Dorim ca Republica Moldova să beneficieze din plin de avantajele de a fi vecin direct al Uniunii, inclusiv din perspectiva mobilităţii cetăţenilor săi, cei care vor beneficia si vor contribui nemijlocit la consolidarea orientării democratice a statului vecin. De asemenea, vom manifesta deplină deschidere faţă de orice efort menit sa contribuie la consolidarea integrităţii teritoriale a Republicii Moldova şi la soluţionarea conflictului transnistrean. Ne exprimăm speranţa că acest conflict unic va beneficia de o soluţie optimă, dincolo de evoluţiile politice sau electorale din regiune. Doamnelor şi domnilor, Problema Balcanilor de Vest este departe de a fi rezolvată. Din acest unghi, 2008 are o importanţă crucială pentru noi toţi. Aş dori să mă refer în primul rând la Kosovo, pentru că stabilitatea Balcanilor nu se poate menţine fără o rezolvare sustenabilă a problemei statutului provinciei. Preocupările noastre sunt legate de impactul regional al soluţiei la care se va ajunge. România continuă să susţină că soluţia durabilă pentru statutul Kosovo trebuie să se bazeze pe o soluţie negociată între Belgrad şi Pristina, şi în acord cu principiile de drept internaţional care, în cazul nostru, garantează suveranitatea, integritatea teritorială şi inviolabilitatea frontierelor Serbiei. Nimeni nu poate trece uşor peste normele de drept internaţional, 
care sunt baza ordinii internaţionale de astăzi şi au adus o perioadă fără precedent de pace şi prosperitate în Europa în ultimii 60 de ani. În ceea ce ne priveşte, nu vom trece peste aceste principii şi ne punem întreaga speranţă în degajarea unei soluţii de statut care să exprime consensul Consiliului de Securitate al ONU, garant al dreptului internaţional. România va contribui printr-o implicare eficientă în cadrul Uniunii Europene şi NATO, la securizarea provinciei şi păstrarea unui climat de stabilitate în întreaga regiune. Din acest punct de vedere, vreau să vă informez că România şi-a realizat deja angajamentul de la ultimul Consiliu European de la Bruxelles, Consiliul Superior de Apărare a aprobat dislocarea în Kosovo a 175 de poliţişti şi jandarmi, urmând ca aceştia să fie dislocaţi când Uniunea Europeană va decide. În acest sens, ieri am transmis şi celor două Camere ale Parlamentului informarea cu privire la decizia Consiliului Superior de Apărare a Ţării. În ceea ce priveşte regiunea Balcanilor de Vest în ansamblu, România va sprijini perspectiva ei europeană. Dincolo de angajamentul Uniunii, continuarea reformelor în statele din Balcanii de Vest reprezintă cea mai bună modalitate de a construi societăţi democratice moderne, asigurând astfel ca integrarea statelor din această regiune să fie dusă la bun sfârşit. Doamnelor şi domnilor, Pentru că am vorbit de vecinătatea imediată a României, nu pot să nu admit că avem o obligaţie fermă pentru a crea condiţiile 
necesare dezvoltării identităţii culturale şi politice a membrilor comunităţilor româneşti care trăiesc aici. Mi-am asumat personal acest obiectiv şi îl voi urmări pe toată durata anului 2008. Respectarea drepturilor de care dispun membrii comunităţii româneşti de către statele pe teritoriul cărora se află trebuie să fie atent urmărite, inclusiv prin aplicarea instrumentelor de drept internaţional. O problemă specifică a apărut ca urmare a prezenţei unei importante diaspore româneşti în statele membre ale Uniunii Europene, în virtutea libertăţii de circulaţie de care beneficiază cetăţenii europeni. Vom face tot ce este posibil ca, în anul 2008, această diasporă să fie mai mult în atenţia autorităţilor româneşti. Acest lucru se poate realiza prin extinderea reţelei de consulate, mărirea personalului diplomatic care gestionează aceste probleme, găsirea unor metode mai bune de a afla în mod punctual care sunt problemele acestei diaspore. Vom continua programul prin care, începând din 2007, membrii acestor comunităţi beneficiază de educaţie în limba maternă în ţara în care se află. Educaţia în limba maternă va asigura punerea în aplicare a unui principiu fundamental al Uniunii Europene, respectarea diversităţii culturale şi a identităţilor naţionale. Cât priveşte impactul forţei de muncă româneşti pe pieţele europene ale muncii, bilanţul anului 2007 arată că cetăţenii români nu au creat perturbări în funcţionarea acestora ci dimpotrivă au contribuit la dezvoltarea economică a statelor membre în care s-au aflat şi se află. Anul 2008 este momentul potrivit să reflectăm la posibilitatea de a liberaliza în continuare şi alte sectoare ale pieţei muncii europene pentru cetăţenii români. Soluţia care ne-ar avantaja ar fi să atragem românii înapoi, pe piaţa muncii din România, unde obiectivul de modernizare impune cu necesitate dezvoltarea unor sectoare economice şi unde experienţa dobândită în străinătate poate deveni un motor de creştere şi transformare profundă. Tuturor românilor aflaţi departe de ţară, Guvernul le promite un sprijin mult mai consistent şi coerent anul acesta. Aplicarea libertăţii de circulaţie a cetăţenilor europeni a pus în evidenţă şi unele dificultăţi specifice cu care se confruntă anumite grupuri dezavantajate social. Mă refer cu precădere la etnia Roma, o minoritate transnaţională răspândită, în proporţii diferite, în toate statele Uniunii. Dimensiunea europeană a problematicii integrării sociale a romilor reclamă, pe lângă politici naţionale 
sistematice de incluziune, şi o strategie europeană pentru concertarea politicilor relevante la nivel UE - strategie care se va bucura de tot sprijinul nostru. Doamnelor şi domnilor, Chiar dacă am insistat mai mult pe marginea problemelor din vecinătatea noastră imediată, nu aş vrea să se creeze impresia că interesele strategice ale României se limitează strict la acest areal. România rămâne angajată, aşa cum am mai precizat, în dezvoltarea relaţiilor cu statele din Asia Centrală şi Caucazul de Sud, cu precădere Azerbaidjan şi Kazahstan, datorită importanţei lor geostrategice. Problemele Orientului Mijlociu şi din zona Golfului nu ne-au fost şi nu ne pot fi indiferente. Dorim să promovăm mai atent şi, acolo unde este nevoie, să regăsim intensitatea anterioară a relaţiilor noastre. Anvergura şi dinamismul emergenţei Chinei potenţează extinderea relaţiilor tradiţionale pe care le avem cu această ţară. În egală măsură, căutăm să dezvoltăm accelerat legăturile cu Japonia, Coreea de Sud, India şi alte state asiatice. Dorim să acordăm o atenţie mai mare Africii şi să strângem relaţiile cu statele ei. Aşa cum am anunţat la summit-ul Uniunea Europeană - Africa din decembrie anul trecut, de la Lisabona, România îşi propune să reia tradiţia ajutorului pe care l-a oferit în domeniul educaţiei - şi aici precizez că peste 30 000 de specialişti care ocupă poziţii importante în ţările lor s-au format în România. Dorim, de asemenea, să asigurăm statele africane de întreaga noastră disponibilitate 
de a participa în continuare la eforturile de soluţionare paşnică şi de prevenire a stărilor conflictuale pe continentul african, în interiorul politicii Uniunii Europene. Considerăm că există, de asemenea, un potenţial semnificativ în relaţiile cu statele Americii Latine, sporit de formele de cooperare dintre Uniunea Europeană şi America Latină, potenţial a cărui valorificare nu trebuie amânată. În ceea ce priveşte cele două puteri regionale de la Marea Neagră, Federaţia Rusă şi Turcia, România este conştientă că securizarea regiunii Mării Negre este dependentă de găsirea unor soluţii convenabile ambelor puteri regionale. România dă o atenţie deosebită consolidării încrederii în relaţia sa cu Federaţia Rusă, iar în ceea ce priveşte Turcia, România va fi un partener care va susţine fără rezerve efortul acesteia de integrare în Uniunea Europeană, atunci când va îndeplini condiţiile de aderare. Doamnelor şi domnilor, Obiectivele de politică externă pe care ni le-am asumat pentru anul 2008 reflectă dorinţa noastră de a contribui la stabilitatea şi securitatea mediului internaţional şi la promovarea interesului general european. În urmărirea acestor obiective, vom acorda aceeaşi atenţie asigurării unei bune participări la activitatea organismelor internaţionale din care facem parte, precum şi dezvoltării raporturilor bilaterale. Ne bazăm pe cooperarea dumneavoastră pentru transmiterea acestor mesaje în capitalele ţărilor din care veniţi sau în cadrul organismelor pe care le reprezentaţi, dar şi pentru dezvoltarea acelor proiecte comune care să ne permită atingerea obiectivelor comune. România este un partener de încredere, iar anul 2008, chiar dacă are o agendă politică internă încărcată, va aduce noi dovezi în acest sens. Vă mulţumesc şi vă doresc un an bun!

Bună ziua, Îmi face plăcere să revin la Iaşi, nu-mi face plăcere că politizaţi o sărbătoare a moldovenilor, în primul rând. Aş vrea să vorbim despre Unire ca despre un început. Unirea Moldovei cu Ţara Românească a fost un moment care a prefigurat evenimentul de mai târziu, evenimentul de la 1918. Anul acesta sărbătorim 149 de ani de la Unirea Moldovei cu Ţara Românească, dar sărbătorim 90 de ani de la Marea Unire, de la Unirea care a făcut din România o ţară puternică, iar din români, o naţiune puternică. Cuza a fost simbolul Unirii Moldovei cu Ţara Românească. Unirea a fost, în primul rând, o expresie a voinţei românilor. Românii au avut şansa atunci să aibă oameni politici inteligenţi care au ştiut să valorifice, pe de o parte, voinţa românilor, iar, pe de altă parte, o conjunctură politică ce le-a permis să facă Unirea celor două Principate. Unirea a fost actul politic de la 5 şi 24 ianuarie. A urmat o perioadă destul de dificilă de realizare a unirii administrative. Au trecut câţiva ani până când s-a realizat prima întrunire a Parlamentului, în 1862, când pentru prima dată s-a pronunţat cuvântul România, un cuvânt drag nouă tuturor. Efortul administrativ a fost cel puţin la fel de mare ca efortul politic. El a însemnat crearea de legi, el a însemnat crearea de instituţii. Una din instituţiile fundamentale create atunci a fost Înalta Curte de Casaţie, o Curte care putea să caseze orice decizie a tribunalelor din Moldova şi Ţara Românească, o Curte care însă avea şi o altă misiune, aceea de a judeca faptele înalţilor demnitari şi ale miniştrilor din proaspătul stat. Iată că nevoia de egalitate între români vine de aproape 150 de ani. Nevoia ca toţi să fim egali în faţa legii a fost exprimată şi de Kogălniceanu, în adresarea sa către Cuza, adresare în care i-a spus: "Măria ta, fă să dispară arbitrariul, fă ca legea să fie puternică, fă ca legea să fie tare". Sunt deziderate pe care le avem şi noi astăzi şi vom continua să le avem, pentru că, altfel, societatea nu poate fi egală. Oamenii nu sunt egali în faţa legii atunci când sunt trataţi diferit. Dar dincolo de ce a însemnat unirea Moldovei cu Ţara Românească, probabil că astăzi, la sărbătoarea de la Iaşi, la sărbătoarea populară de la Iaşi, este bine să privim la viitor. Ca şi atunci, la momentul în care Cuza era ales în Moldova şi în Ţara Românească, România are nevoie de reforme, desigur, la alt nivel şi cu alte obiective. Avem nevoie de continuarea proceselor de modernizare a statului român. Avem nevoie 
de continuarea proceselor de modernizare a justiţiei în România. Avem nevoie de instituţii ale administraţiei de stat care să-i servească pe români, în primul rând. Avem nevoie de modernizarea agriculturii, a educaţiei, avem nevoie a sănătăţii - sistemul de sănătate care trebuie să răspundă nevoilor românilor. Şi, în sfârşit, putem discuta despre nevoia de modernizare a infrastructurilor, nevoia de modernizare a aparatului birocratic al statului român. Toate acestea sunt obiective pe care le putem realiza dacă suntem solidari. Solidari, în primul rând, cu aspiraţiile românilor, solidari cu viitorul nostru, solidari cu ideea că România nu poate să rămână o ţară care să se plimbe în zona de mediocritate. Poporul român merită mult mai mult, iar politicienii au obligaţia să dea poporului ceea ce merită. Reformarea sistemelor administrative ale României, odată cu reformarea clasei politice sunt garanţii că acest lucru va fi realizat. Fără voinţa de a moderniza statul român nu vom reuşi, şi primii care trebuie să aibă această voinţă sunt oamenii politici. Vă asigur că, în ceea ce mă priveşte, voi continua să militez pentru modernizarea instituţiilor statului, pentru punerea instituţiilor statului în slujba românilor. Dragi ieşeni, dragi moldoveni, vă doresc o sărbătoare plină de bucurii, vă doresc să fiţi solidari, iar ziua de 24 ianuarie să fie întotdeauna o sărbătoare a dumneavoastră şi, în acelaşi timp, o sărbătoare a românilor! La mulţi ani, moldoveni! Vă salut, dragi ieşeni, 
oraş a parte din copilăria mea şi vă doresc din tot sufletul să trăiţi bine! 

Bine v-am regăsit, vrânceni, bine v-am găsit, dragi focşăneni! Înainte de orice, aş vrea să salut pe elevii Colegiului Naţional Unirea care se află astăzi în piaţă. 119 ani de tradiţie ne fac să ne gândim că, într-un astfel de colegiu, nu pot să fie pregătiţi decât tineri care evoluează în viaţă cu dragoste pentru ţara lor. Sărbătorim 149 de ani de la aşa-numita Unire Mică. A fost, însă, atât de mare pentru români, pentru că, fară ea, nu ar fi fost posibilă întregirea ţării din 1918. Atunci, oamenii politici au respectat voinţa românilor din Moldova şi din Ţara Românească. Au ales un singur Domn, la 5 ianuarie, la Iaşi, şi la 24 ianuarie, la Bucureşti: Alexandru Ioan Cuza. A fost un act d voinţă a românilor, un act de voinţă pe care politicienii l-au respectat. În acelaşi timp, trebuie s-o spunem: inteligenţa politicienilor, capacitatea lor de a specula momentul potrivit a făcut posibilă Unirea Moldovei cu Ţara Românească. Este ceea ce toţi ştim, că pe aici, pe undeva, trecea Milcovul, acela care separa românii, la fel cum astăzi trece Prutul, undeva mai la est, şi separă tot români. Ar trebui să vină o altă generaţie de politicieni care să facă românii să fie uniţi, de data aceasta, în interiorul Uniunii Europene. Să vorbim despre Unire poate părea un lucru simplu, este greu să o faci, însă. Este una să iei decizia politică, aşa cum oamenii politici de acum 149 de ani au luat-o, şi este alta să faci să funcţioneze un stat format din două ţări de români. Au urmat ani grei. Aici, la Focşani, a fost Comisia Centrală - o comisie cu un rol extraordinar în scrierea legilor noului stat. Dacă Unirea s-a făcut în 1859, numele de România a venit abia în 1862, când, pentru prima dată, s-a rostit cuvântul care, astăzi, ne este drag tuturor. Şi atunci a trebuit modernizate instituţiile statului. Atunci, după Unire, s-a înfiinţat Înalta Curte de Casaţie - o Curte care avea un rol pe care şi noi îl dorim astăzi. Dincolo de a casa hotărârile instanţelor de peste tot din ţară, Înalta Curte de Casaţie avea şi rolul să judece pe miniştri şi pe oamenii de stat. Iată că sunt aproape 150 de ani de când românii îşi doresc ca miniştrii să fie egali cu ei - este ceea ce trebuie să se întâmple şi în ziua de azi. Am putea să vorbim despre istorie, dar aş prefera să vă spun câteva cuvinte despre viitor. Viitorul nu ne poate conveni aşa cum el se prefigurează acum. Pentru a avea viitorul pe care ni-l dorim, trebuie să ne modernizăm instituţiile. România are nevoie de o nouă împărţire 
administrativ-teritorială. Cea actuală datează din 1968 şi nu mai corespunde nevoilor de dezvoltare de astăzi. Avem nevoie de un sistem de educaţie care să dea şanse tuturor tinerilor care trec prin el. Avem nevoie să ne modernizăm sistemul de sănătate, să modernizăm agricultura, să dăm şanse tinerilor la ei acasă. Avem nevoie să ne construim sistemul de autostrăzi - şi vă spun toate acestea (pot fi spuse multe altele) nu pentru a vă aduce aminte nişte lucruri pe cere le ştiţi, ci doar pentru a marca o realitate. O ţară modernă îşi construieşte un viitor modern şi prosper doar atunci când înţelege să fie într-un proces continuu de modernizare şi adaptare ale instituţiilor şi realităţilor ei la vremuri. Vă asigur, dragi focşăneni, dragi vrânceni, că sărbătoarea de astăzi, deşi nu este declarată sărbătoare naţională, toţi românii o au în suflet şi, la fel cum administraţiile locale din ultimii ani de la Iaşi au reînviat, ca manifestare în care localnicii să fie la un loc, Ziua Unirii, la fel aţi făcut-o şi dumneavoastră. Cu cât vom avea mai multe evenimente cu ocazia cărora să fim împreună, cu atât vom avea o identitate mai puternică, cu atât ne vom defini nu numai la nivel naţional, dar şi la nivelul fiecărei comunităţi. Aş vrea să închei dorindu-vă tuturor sănătate, asigurându-vă de toată dragostea mea şi cu urarea pe care niciodată n-o să contenesc să v-o fac: să trăiţi bine! 

Mulţumesc, Ron, pentru aceste cuvinte de laudă. Sper că vei fi la fel de generos cu laudele şi după Summitul de la Bucuresti. Mă bucur că am ocazia să vă împărtăşesc viziunea României asupra reuniunii la nivel înalt ce va avea loc în curând. Şi ce loc poate fi mai adecvat pentru a face asta decât German Marshall Fund? Contribuţia GMF la menţinerea unui nivel înalt al dezbaterilor pe marginea agendei de securitate pentru secolul XXI este uriaşă. Ar trebui să profităm cu toţii de pe urma acesteia. Distinsă audienţă, Doamnelor şi domnilor, Summit-ul de la Bucureşti va fi probabil cea mai mare reuniune din istoria Alianţei, cu o agendă complexă şi formate diverse ale reuniunilor. Ne pregătim să întâmpinăm la Bucureşti aliaţii NATO, vecinii, partenerii şi contributorii din zona euro-atlantică şi chiar de mai departe. Ne aşteptăm să găzduim în Bucureşti un mare număr de delegaţi, inclusiv înalţi reprezentanţi ai organizaţiilor internaţionale, ai cercurilor academice şi jurnalişti ce vor lua parte la diferitele evenimente şi întruniri ce vor avea loc în marja Summit-ului. După cum bine ştiţi, principalul subiect de pe agenda Summit-ului va fi extinderea şi dezvoltarea parteneriatelor. Vom fi mândri să deschidem o nouă uşă către NATO la Bucureşti. Aceasta va fi o decizie politică, bazată pe realizările şi performanţele fiecărui stat candidat, precum şi pe contextul regional aflat în continuă schimbare. Această schimbare izvorăşte dintr-o nouă percepţie asupra vecinătăţii, a unei noi înţelegeri a oportunităţilor şi provocărilor comune. Ne aflăm într-un moment de cotitură pentru Balcanii de Vest. Ancorarea regiunii vecine a Balcanilor serveşte, de asemenea, şi politicilor Alianţei. A sosit timpul ca Macedonia, Croaţia şi Albania să se alăture României, Bulgariei, Greciei şi Turciei, în flancul sudic-estic al NATO. Dorim să întâmpinăm noii membri ai Parteneriatului pentru Pace, Bosnia-Herţegovina, Muntenegru şi Serbia, cu ocazia primei lor întâlniri cu liderii Parteneriatului Euro-Atlantic şi să le fim alături în efortul lor de a-şi dezvolta relaţiile cu NATO. Cu toate că există aceste perspective promiţătoare, încă ne confruntăm cu o provocare majoră în Balcani. Problema Kosovo nu şi-a găsit încă un răspuns. Ar trebui să privim cu maximă atenţie la modul în care Kosovo ar putea conferi un nou înţeles organizării administrative a minorităţilor naţionale, oriunde acestea s-ar afla. Susţinând această abordare, oamenii politici ar trebui să fie conştientă de faptul că sprijină 
conferirea de drepturi colective, un concept care contravine standardelor europene şi internaţionale acceptate şi ar putea crea un precedent periculos. În aceste circumstanţe, ce mesaj transmitem noi societăţilor multietnice? Sau celorlalte state care fac faţa disputelor interetnice sau conflictelor îngheţate? În opinia noastră, oricât de bine conduse ar fi intervenţiile umanitare în timp de război, pacea ar trebui să fie însoţită de lege şi ordine, devoluţie a puterii politice şi respectul pentru minorităţile naţionale şi, după caz, monitorizare internaţională. Altfel, am redeschide discuţia asupra Cartei ONU şi a Actului Final de la Helsinki. Din punctul de vedere al României, în absenţa unei rezoluţii a Consiliului de Securitate şi/sau a unei înţelegeri bilaterale dintre Belgrad şi Priştina, ţara mea nu va putea recunoaşte o declaraţie unilaterală de independenţă a Kosovo. Oricare ar fi rezultatul, următoarele câteva săptămâni sunt cruciale. Comunitatea internaţională este chemată să-şi demonstreze atât abilitatea de a răspunde aşteptărilor albanezilor din Kosovo, cât şi să facă faţă cercurilor politice şi opiniei publice din Serbia. Acesta este motivul pentru care România susţine şi este pregătită să îşi menţină contribuţia la stabilitatea regiunii prin participarea la KFOR şi la viitoarea misiune PESA. Daţi-mi voie acum să vă împărtăşesc câteva gânduri despre Serbia. M-am întors recent de la Belgrad unde am purtat convorbiri cu Preşedintele Tadic şi cu Primul Ministru 
Kostuniţa. Ei trebui să facă faţă unui moment de cumpănă pentru ţara lor. Aşa cum se întâmplă cu toate ţările noastre, Serbia are o naţiune mândră, cu o cultură şi o istorie bogate şi un viitor promiţător. De asemenea, este un stat cu o importanţă crucială pentru stabilitatea şi dezvoltarea economică a regiunii. De aceea, este foarte important ca democraţia să învingă şi să se consolideze în Serbia, în următoarea perioadă. Acesta este motivul pentru care noi trebuie să fim pregătiţi să oferim Belgradului o perspectivă clară privind reîntoarcerea la locul pe care îl merită, în sânul comunităţii europene şi euro-atlantice. În acelaşi timp, populaţia Serbiei trebuie să înţeleagă că prin acest proces îi este recunoscută apartenenţa Serbiei la familia europeană. Acest proces oferă serbiei şansa de a-şi împlini viitorul european pe baza meritelor şi a reformelor, iar nu a târguielilor de orice fel. Doamnelor şi Domnilor, Trecând acum la vecinătatea estică, cred cu tărie că Regiunea Mării Negre este parte a aceluiaşi proces de promovare a democraţiei şi stabilităţii şi reformelor în întreaga Europă. Guvernele şi popoarele luptă pentru securitate, pentru modernizare şi pentru o viaţă mai bună, făcând faţă conflictelor îngheţate şi criminalităţii transfrontaliere. Aflată la întretăierea Europei, Asiei Centrale şi Orientului Mijlociu, regiunea este, de asemenea, un punct nodal pentru legăturile comerciale, energetice şi de transport. Reformele şi transformările democratice îşi găsesc drumul lor în această zonă, totuşi rămân o serie de provocări iar sprijinul NATO este în continuare necesar. NATO nu este singură în acest proces. UE şi alte instituţii europene contribuie la promovarea reformelor, dezvoltarea economică şi medierea unor problematici de securitate extrem de sensibile. Privim încurajaţi la faptul că actorii non-guvernamentali se numără printre partenerii noştri în acest proiect. Aş sori să mulţumesc în special lui Ron Asmus şi German Marshall Fund pentru lansarea Fondului Mării Negre pentru Democraţie la Bucureşti. Fondul vine cu o investiţie valoroasă pentru consolidarea democraţiei, statului de drept şi a bunei guvernări în cadrul întregii regiuni. De asemenea, vom întâmpina Georgia şi Ucraina la Bucureşti. Ambele doresc să acceadă în programul Membership Action Plan. Referendum-ul naţional organizat la începutul lunii ianuarie a reconfirmat puternica susţinere populară de care se bucură aderarea ţării la NATO. Georgia a realizat mari progrese, atât în ceea 
ce priveşte transformarea sa democratică, cât şi prin prisma contribuţiei la operaţiunile NATO. Invitarea Georgiei de a accede în programul MAP cu ocazia Summit-ului de la Bucureşti va transmite un semnal puternic tuturor georgienilor privind realizarea securităţii, prosperităţii şi democraţiei. De asemenea, suntem pregătiţi să oferim sprijin Ucrainei în atingerea obiectivelor sale privind integrarea euro-atlantică, bazate pe o voinţă politică sustenabilă, reforme şi pe sprijinul popular. NATO ar trebui să-şi dezvolte cooperarea cu Republica Moldova, Armenia şi Azerbaijan, şi, de asemenea, cu partenerii săi din Asia Centrală, în sprijinul securităţii regionale şi euro-atlantice. Ne dorim un Summit NATO - Rusia în care să continuăm dialogul acum, când marcăm un deceniu de parteneriat NATO - Rusia. In pofida dificultăţilor, acest parteneriat rămâne un element strategic al securităţii în zona euro-atlantice. Suntem interesaţi să implicăm Rusia într-un mod constructiv şi să continuăm cooperarea în cadrul regimului privind controlul armamentelor în Europa, cât şi în combaterea terorismului şi asigurarea stabilităţii şi democraţiei pe cuprinsul zonei euro-atlantice. Un pas important în această direcţie îl constituie îndeplinirea angajamentelor de la Istanbul de către toate statele-părţi în vederea declanşării procedurilor privind ratificarea Tratatului Adaptat al Forţelor Convenţionale din Europa. Distinsă audienţă, NATO a înţeles că securitatea europeană nu poate fi definită într-un 
sens strict geografic. Pentru a proteja securitatea aliaţilor trebuie să ne aducem contribuţia la asigurarea securităţii internaţionale. Succesul NATO în Afganistan este crucial pentru viitorul acelei ţări, pentru războiul pe care îl purtăm împotriva terorismului şi, de aceea, pentru securitatea noastră. Am realizat progrese notabile iar angajamentul nostru este ferm. Trebuie să ne asigurăm că progresul în Afganistan este ireversibil. Ca prim stat ne-membru NATO care participă în Afganistan începând cu 2002, România se alătură aliaţilor săi pentru a reconfirma, cu ocazia Summit-ului de la Bucureşti, angajamentul nostru ferm şi viziunea unitară asupra succesului, alături de partenerii noştri. Evoluţia angajamentelor NATO au demonstrat necesitatea unei abordări cuprinzătoare a apărării colective. Consolidarea parteneriatelor NATO şi a politicii de cooperare constituie o dimensiune elementară a acestei abordări. Sperăm că Summit-ul de la Bucureşti va marca aprofundarea cooperării dintre NATO şi ONU, precum şi întărirea legăturilor cu partenerii noştri pentru securitate, Australia, Japonia şi Noua Zeelandă pornind de la interesele noastre comune. De asemenea, ar trebui să transmitem mesajul că o Alianţă puternică şi activă ar consolida o Uniune Europeană puternică, si viceversa. Extinderea parteneriatului NATO-UE în Kosovo, Afganistan şi imediata noastră vecinătate va rămâne o prioritate pentru România, iar noi sperăm că acest proces va aduce Turcia mai aproape de Europa. Abordarea cuprinzătoare a apărării colective presupune continuarea investiţiei făcute în asigurarea securităţii aliate. Luând în considerare proliferarea armelor de distrugere în masă şi a mijloacelor lor de lansare, credem cu tărie că statele aliate ar trebui să continue eforturile în direcţia dezvoltării unui sistem NATO de apărare anti-rachetă, complementar şi integrat cu cel dezvoltat deja de Statele Unite ale Americii. Summit-ul ar putea reprezenta un cadru potrivit pentru a se marca realizarea unor progrese palpabile în această direcţie, având ca bază solidaritatea şi indivizibilitatea securităţii trans-atlantice. Dorim să facem un pas înainte către definirea valorii adăugate a NATO în ceea ce priveşte securitatea energetică şi securitatea mediilor informaţionale, ducând mai departe deciziile Summit-ului de la Riga. Ar trebui să accelerăm procesul de identificare a unui rol pentru NATO în acest domeniu, folosind atuurile unice ale organizaţiei şi evitând suprapunerile inutile cu alţi actori 
implicaţi. Acest aspect capătă o relevanţă suplimentară în contextul în care suntem martorii dezvoltării, cu un entuziasm nemaivăzut, a unor conducte menite să concureze proiectele europene Nabucco şi Conducta de Petrol Pan - Europeană (PEOP). Expertiza NATO în reforma sectorului de apărare, managementul crizelor şi securitatea maritimă pot fi folosite pentru a oferi asistenţă în protejarea infrastructurii energetice şi a căilor de comunicaţii maritime. De asemenea, nu trebuie să uităm că preocupările legate de energie sunt în strânsă legătură cu protecţia mediului. Şi, în final, protecţia mediului creează securitate pentru oameni. În concluzie, Summit-ul de la Bucureşti ar putea constitui o punte între angajamentele euro-atlantice şi internaţionale ale NATO, între realizările noastre anterioare şi ceea ce va trebui făcut în continuare în perspectiva Summit-ului aniversar din 2009 şi a reuniunilor ce vor urma. Ne aşteptăm ca Summit-ul ar trebui să reconfirme importanţa legăturilor trans-atlantice şi a angajamentului privind promovarea democraţiei şi stabilităţii. Vă mulţumesc foarte mult. 

Astăzi poate fi un moment important pentru viitorul generaţiilor tinere din România. Am semnat, împreună cu partidele politice parlamentare, Pactul Naţional pentru Educaţie. Acest Pact reprezintă o viziune comună a principalilor actori politici asupra obiectivelor care trebuie să guverneze sistemul de educaţie din România în următorii 5 ani şi este un angajament al clasei politice faţă de societate. Printre principalele obiective ale Pactului se află creşterea competitivităţii României în Uniunea Europeană. În condiţiile globalizării - nu putem imagina o Românie performantă şi prosperă fără un sistem de educaţie performant. Al doilea obiectiv este legat de asigurarea coerenţei legislative şi guvernamentale în domeniul educaţiei, indiferent de schimbările politice care au loc în timp. În sfârşit, cel de-al treilea obiectiv al acestui Pact se referă la depolitizarea acestui subiect - educaţia - în perspectiva campaniilor electorale. Aceasta înseamnă că, indiferent ce partid va fi la guvernare, indiferent cine va fi ministru al Educaţiei în următorii ani, aceste obiective vor constitui pilonii pe care vom construi un sistem de educaţie şi cercetare modern, în concordanţă cu obiectivele creşterii competitivităţii economice a României în interiorul familiei europene. În acelaşi timp, acest pact reprezintă o garanţie că vom elimina demagogia din discursul electoral al politicienilor, referitor la educaţie. De acest Pact vor beneficia profesorii, tinerii, familiile şi toată societatea românească, în ansamblul ei. Mă bucur că partidele au găsit voinţa politică necesară pentru a trece peste orice dispute sterile şi pentru a pune, mai presus de orice, interesul cetăţeanului şi interesul României. Vreau să le mulţumesc liderilor de partide pentru modul în care au înţeles să răspundă acestei exigenţe. În acelaşi timp, doresc să mulţumesc membrilor Comisiei prezidenţiale pentru analiza şi evaluarea politicilor în domeniul educaţiei şi cercetării pentru contribuţia la Raportul România Educaţiei, România Cercetării, care a stat la baza enunţării obiectivelor din acest Pact. Ştiu că au existat comentarii legate de locul în care să fie semnat acest Pact sau de paternitatea acestei iniţiative. De aceea, am considerat că este mai bine să alegem un spaţiu care să nu lase loc nici unei speculaţii - Parlamentul României. Să considerăm încă de astăzi că toate partidele politice şi Preşedintele României au fost iniţiatorii şi semnatarii acestui Pact şi să lăsăm orgoliile deoparte 
- este un succes al tuturor partidelor parlamentare. Sunt convins că sindicatele din educaţie şi cercetare, asociaţiile elevilor şi studenţilor, asociaţiile profesorilor vor adera la aceste obiective fundamentale în perioada imediat următoare. De altfel, aceste structuri au fost parte la elaborarea Pactului. Paşii următori sunt limpezi: pe baza acestor obiective, va fi elaborată o strategie naţională în domeniul educaţiei şi cercetării. Limita maximă de timp stabilită în Pactul semnat astăzi este de 18 luni, dar eu am speranţa că vom reuşi să avem strategia de modernizare a sistemului de educaţie şi cercetare românesc în 12 luni. Odată ce vom avea această strategie - la care sper să contribuie reprezentanţii tuturor partidelor politice - vom putea construi un cadru legislativ stabil şi predictibil care să servească interesele pe termen lung ale actorilor implicaţi în sistemul de educaţie, precum şi obiectivul major al creşterii competitivităţii economice a României. Sunt convins că, dacă vom respecta cu toţii angajamentele de astăzi, dacă vom avea o bună guvernare în viitor, care va avea curajul să ia deciziile necesare pentru modernizarea sistemului de educaţie, atunci România va deveni o ţară cu adevărat competitivă în Europa şi în lume, iar cetăţenii ei vor deveni prosperi. Ţin să mulţumesc, încă o dată, tuturor partidelor pentru decizia de a se angaja în faţa societăţii printr-un Pact pentru educaţie, mulţumesc mult acelora care, din 2006, au lucrat la punerea unui diagnostic 
corect sistemului de educaţie românesc. Astăzi am fost în măsură ca, împreună, să acceptăm opt principii de bază ce vor fundamenta elaborarea unei strategii care să modernizeze acest sistem. Aş avea o mare rugămintea pentru presă. Eu am cerut Administraţiei Prezidenţiale să pună la dispoziţia presei un exemplar din acest Pact, în ultima lui formă - rezultată şi în urma discuţiilor de ieri - şi marea mea rugăminte ar fi ca, înainte de a fi comentat, să fie înţeles. Vă mulţumesc mult! 

Doamnă Procuror General, Domnule Preşedinte al Înaltei Curţi de Casaţie şi Justiţie, Doamnelor şi domnilor, Practic, radiografia sistemului a fost făcută de antevorbitorii mei şi, referindu-ne la bilanţul anului 2007, consider că ar trebui să las cele discutate despre sistem la nivelul la care au fost apreciate în mod profesionist de doamna Procuror general, de doamna Graţiana Isac, de domnul ministru. Aş veni puţin în zona dificultăţilor anului 2007. Vă mărturisesc că este un an care, privit detaşat de sistem, din afară sau, dacă vreţi, de la nivelul funcţiei celei mai înalte în stat, poate fi etichetat ca fiind extrem de greu. Cred că nu a existat, în nicio altă perioadă, o cadenţă atât de mare a acţiunilor politice împotriva Justiţiei, în general, şi a procurorilor în special. Ştim toţi că am avut un ministru care a luptat cu îndârjire împotriva unei Direcţii a Parchetului General. Ştim, de asemenea, că s-a emis celebra Ordonanţă 95, care a blocat pentru mai bine de patru luni chiar continuarea luptei împotriva corupţiei la nivel înalt. Ştim bine că, în cursul anului 2007, s-au emis legi care au făcut inutil efortul a câţiva ani făcut de procurori în încercarea de a proba frauda bancară - mă refer la Legea 69 din 2007, prin care toţi cei care au contribuit la devalizarea Bancorex, a Băncii Agricole, a Bancoop au răsuflat uşuraţi - Parlamentul le-a făcut marele dar prin dezincriminarea nerespectării regulilor bancare şi, mai ales, prin dezincriminarea deturnării creditelor. Iată că procurorii nu au avut de luptat numai cu infractorul, dacă vreţi, ei au avut de luptat cu clasa politică, care nu poate accepta scoaterea de sub control a procurorului. Încă există mentalitatea clasei politice că un procuror trebuie controlat - şi aceasta nu este o afirmaţie gratuită. Suportul, proba afirmaţiilor mele stă în actele normative emise pe care vi le-am enunţat - fie că vorbim de Ordonanţă de urgenţă prin care practic s-a suspendat orice investigare a corupţiei la nivelul miniştrilor, fie că vorbim de Legea 69, prin care s-au dezincriminat fapte care au adus pierderi uriaşe plătite din bugetul de stat pentru băncile enumerate. Dacă numai aceasta ar fi problema, încă ar fi puţin, dar legile emise - şi mă refer la Legea 69 din 2007 - creează un drept discreţionar de a se fura din bănci prin dezincriminarea nerespectării regulilor bancare şi prin dezincriminarea deturnării creditelor obţinute de la bănci. Aş mai aduce în discuţie şi refuzul politicienilor de a merge în 
faţa judecătorului, un refuz ascuns tot timpul sub declaraţiile de dorinţă de a lămuri lucrurile, dar, în realitate, prin declanşarea întotdeauna, atunci când este vorba de un politician, a celor mai sofisticate proceduri pentru ca dosarele să se întoarcă la Parchet. Vreau să fiu foarte clar: în 2007, prin Hotărârea Curţii Constituţionale, s-a respectat Constituţia, dar efectul unei legi care nu respecta Legea Fundamentală a fost că au venit înapoi la Parchet pentru a primi aviz de urmărire penală pentru miniştri foarte multe dosare şi vor continua să mai vină dosare care nu sunt încă ajunse la termenul de judecată, pe contestarea neconstituţionalităţii Legii răspunderii ministeriale. Toate acestea, pentru că, trebuie să recunoaştem, unui procuror îi este mult mai uşor să lupte pentru a proba adevărul comiterii unor infracţiuni, decât să lupte cu politicul. Procurorul este dezarmat în faţa clasei politice, care îi schimbă legile în funcţie de cum doreşte şi în interesul propriu. Aceasta a fost manifestarea profundă care a avut loc în 2007 - o clasă politică ce a devenit furioasă că nu a mai putut să controleze procurorii şi, atunci, şi-a făcut legi prin care să se protejeze în faţa acţiunii procurorilor. Nu aş vrea, însă, să se înţeleagă că idilizez procurorul. Au fost şi dosare care s-au întors de la instanţe pentru nerespectarea procedurilor, iar acest acest lucru este nepermis când apare la nivelul cel mai înalt al Parchetelor, din sfera Parchetelor sau din sfera direcţiilor 
care ţin de Parchetul General. Astfel de erori sunt nepermise şi probează că, şi la acest nivel, există lipsă de profesionalism. Nu suspectez rea-credinţă, nu suspectez nerespectarea procedurilor pentru ca dosarul să se blocheze, dar am obligaţia, ca şef al statului, să spun că aspectul este de neprofesionalism. Cum la fel de adevărat este că s-a intrat într-un tandem - nerespectarea procedurilor, de către procuror, şi o anume abordare a judecătorului - pentru că sunt dosare penale cu erori de procedură care au fost ţinute de judecători câte un an şi jumătate pentru a se constata nerespectarea integrală a procedurii. Şi atunci, mă întreb cât de corect a fost şi domnul judecător sau doamna judecător când a ţinut un an şi jumătate un dosar penal cu vicii de procedură şi abia pe urmă l-a trimis înapoi la Parchet. Nu este momentul de analiză a activităţii instanţelor, dar există o legătură deplină între procurori şi judecători, ce are ca rezultat o încredere scazută a populaţiei în procurori, în judecători, în magistraţi în general. Este adevărat, însă, că putem pune această etichetă de încredere scăzută în raport cu exigenţele pe care toţi le avem faţă de sistem. Dar privind la analiza sociologică prezentată de doamna Procuror general, trebuie să vă spun că staţi bine faţă de politicieni, chiar foarte bine. De acolo rezultă un nivel de încredere în procurori bun de 37%, plus foarte bun 2%, deci 39%. Păi ce politician nu ar vrea să aibă un nivel de încredere de 39%? Deci, situându-ne între instituţii în raport cu încrederea în sistemul politic, încrederea în dumneavoastră este consistent mai mare. Nu aveţi decât să valorificaţi acest lucru în continuare prin acurateţe, prin precizie, prin argumente. Nu am să ocolesc un lucru care ştiu că vă deranjează: presiunile publice, presiunile făcute de trusturile media - sunt adevărate şi v-o spun ca om care trăieşte continuu în această presiune mediatică. Vă încurajez să nu luaţi în seamă presiunile. Vă încurajez să fiţi mai tari decât cei care le generează. Sigur, sunt oameni politici care deţin propriul partid, propriul trust media. Nu vă puteţi aştepta la alt tip de tratament, când mentalitatea unui astfel de om cu bani este să îşi pună la dispoziţia propriilor interese un trust media - sigur, cu trompetele de rigoare, pentru că totul se cumpără - şi un partiduleţ. Aveţi însă obligaţia să treceţi peste acest tip de presiune, cum aveţi obligaţia să treceţi peste presiunea politicului. Aş fi vrut să exemplific acest tip 
de presiune, însă riscurile sunt foarte mari, pentru că sunt dosare în lucru şi a discuta despre ele şi a arăta cum se face presiunea ar putea fi interpretat ca o presiune a mea pe magistraţii procurori. Mă voi referi la un caz deja judecat, cu hotărâre definitivă şi irevocabilă: aţi observat cât de mediatizat a fost faptul că un terorist condamnat definitiv şi irevocabil a plecat ca un boier cu avionul, când el a plecat târându-se printre oi?! Cu un dosar deja aflat în instanţă care face foarte clar tot procesul de plecare a lui Omar Hayssam din România, însă interesele celor care i-au dat IPRS Băneasa, care i-au dat Foresta Nehoiu, care i-au dat pădurile patriei la dispoziţie, care l-au luat în avion cu ei în deplasări, interesele acestora au fost să se producă o decredibilizare atât a instanţei, atât a procurorului, cât şi a factorului politic de astăzi, presupus a fi cel care era interesat în rezolvarea legală a proceselor. Priviţi la ce a hotărât instanţa şi priviţi la campania mediatică. Veţi depista imediat interesul politic pentru dezinformarea populaţiei asupra unor realităţi. La fel, vă avertizez că veţi avea o mare luptă cu parte din media în tentativa Justiţiei de a judeca probele cu privire la modul cum a plecat domnul Omar Hayssam. Acum îi putem spune infractorul Omar Hayssam, dar vă previn că este ciclul doi al atacurilor pe Justiţie, pentru că a fost demonstrat modul cum a plecat, dar cei pe care i-a hrănit cu bani, cei care voiau să-l facă parlamentar au tot 
interesul ca dumneavoastră să nu judecaţi şi să nu se ajungă la o concluzie asupra modului cum a fugit din ţară Omar Hayssam. Rămân la acest caz. Aş vrea să mai dau multe, dar, din păcate, nu sunt epuizate din punct de vedere al deciziei finale a instanţelor. Aş mai face o remarcă legat de modul de selectare a magistraţilor, fie că sunt judecători, fie că sunt procurori: intrarea în magistratură fără concurs. Domnilor procurori, sunteţi corp de elită al societăţii româneşti. Judecătorii şi procurorii sunt aşezaţi de oameni undeva parcă deasupra lor, parcă între ei şi Dumnezeu - dumneavoastră sunteţi cei care trebuie să facă dreptate. Nu mai acceptaţi chiar aplicarea legii care permite, în opinia mea, cu mult prea mare uşurinţă angajări în Parchete, în instanţe, a oamenilor care nu trec printr-un concurs, oameni care, de multe ori, constatând că pentru ei avocatura este un eşec avocatura, un eşec notariatul, vin să se facă judecători, să împartă dreptate în România. Sau oameni care vin să-şi garanteze o pensie mare, o pensie de magistrat, lucrând pe ultimii doi ani de carieră în calitate de procuror sau de judecător. Standardul dumneavoastră profesional, părerea pe care o aveţi despre dumneavoastră nu vă permite să acceptaţi aplicarea, cu atâta lejeritate, a celei mai comode modalităţi de a accede în magistratură. Mi se pare că aici este şi una din explicaţiile pentru care uneori se înregistrează eşecuri şi diminuarea credibilităţii magistratului. Vă pot spune că, o singură dată, am încercat o negociere cu CSM, după un astfel de val, de vreo sută şi ceva de magistraţi pe care mi i-a trimis după ce i-a examinat în trei ore. Sigur, legea dădea dreptate CSM, a trebuit să semnez decretele de numire în magistratură a acestor magistraţi. Am încercat atunci o negociere. Voi mai încerca, dar în primul rând mă adresez dumneavoastră - să nu mai acceptaţi acest mod de a se intra în magistratură. Nu lăsaţi pe cei rataţi în avocatură să-şi găsească locul călduţ într-o categorie profesională de elită pe care ei nu o reprezintă, căreia ei nu i-au făcut faţă. Nu i-au făcut faţă ca avocaţi şi vin să-şi ia înaltul titlu de magistrat. Chiar dacă eu nu am reuşit să conving să fie schimbată această prevedere de lege, dumneavoastră, ca profesionişti, cred că ar trebui să reacţionaţi. Domnule ministru, mă adresez dumneavoastră, ca acela care, până la urmă, uneori are posibilitatea să mai schimbe din hotărârile instanţelor prin instituţia graţierii. Vreau să vă spun că am o legătură 
cu ce se întâmplă în instanţe, ca un om care poate participa şi, când participă, prezidează CSM. În aceste două calităţi şi măcar pentru că pe hotărârile definitive şi irevocabile se scrie "Noi, Preşedintele României", vă adresez rugămintea să dispuneţi încetarea imediată a detaşărilor în Executiv a judecătorilor şi a procurorilor. Este un element care probează amestecul între puterea executivă şi puterea judecătorească. Este ceea ce face ca în mod subteran legătura, comunicarea dintre Executiv şi puterea judecătorească la nivelul la care nu este permis ca acest lucru să subziste şi să fie un mecanism de amestec între cele două puteri. Aici, la bilanţul Parchetului, vă solicit tuturor celor care aveţi în mână decizia detaşării magistraţilor în executiv să vi-i chemaţi acasă. Faptul că-i lăsaţi în Executiv în diverse epoci le afectează şi credibilitatea, pentru că primesc eticheta politică a celor carte deţin puterea, fie că sunt judecători, fie că sunt procurori. Aveţi deficit mic la judecători, mare la procurori în sistemul judiciar româneasc. Luaţi-vă procurorii şi judecătorii să facă ceea ce ştiu să facă cel mai bine. Îi puneţi şefi de agenţii, îi puneţi secretari de stat, îi puneţi pe post de miliţieni şefi la ştiu eu ce Direcţii prin Ministerul de Interne şi le afectaţi, le alteraţi credibilitatea ca magistraţi. Cred că este o decizie pe care chiar dumneavoastră - CSM, Ministerul Justiţiei - trebuie să o luaţi şi să vă separaţi efectiv de puterea executivă. Ceea ce nu 
implică necolaborarea între puteri. Avem nevoie să facem legi bune, este nevoie de implicarea CSM atunci când se scriu legi pentru Justiţie, este nevoie de găsirea, împreună, a soluţiilor pentru un Cod Penal bun, pentru un Cod de Procedură Penală bun, pentru un Cod Comecial bun şi adaptat realităţilor economice de astăzi. Colaborarea trebuie să existe, dar amestecul este o eroare pe care dumneavoastră, în primul rând, aţi acceptat-o. Aş mai spune că, faţă de dificultăţile din anul 2007, prin ceea ce am menţionat la început, este de remarcat faptul că nu aţi cedat, chiar dacă aţi avut foarte multe piedici. Pentru acest lucru, vă felicit! Este pentru prima dată când oameni politici la nivel înalt ştiu că, dacă greşesc, nu îi mai ocoleşte procurorul. Acest lucru implică însă şi o uriaşă responsabilitate din partea procurorilor - şi aş face o rugăminte către DNA, DIICOT în mod deosebit: găsiţi o formulă pentru ca oamenii care încă nu sunt judecaţi să nu mai fie actorii principali ai unor bâlciuri mediatice. Găsiţi o formulă, chiar dacă vă este greu, ca investigarea oamenilor politici să se facă până la un punct, până când aveţi convingerea că sunt vinovaţi, să nu se mai facă prin presă sau cu ajutorul presei sau în baza jocurilor politice. Sigur - şi aici mă refer la DNA - este greu să eviţi contactul cu presa al politicienilor atunci când vin la DNA. Aici, responsabilitatea, prima responsabilitate ar trebui să fie chiar a ziariştilor. Dar, dacă acest lucru nu este posibil, poate găsiţi o formulă ca aceia care sunt chemaţi la DNA să fie audiaţi cumva, fără o atât de largă campanie de presă, pentru că, pe de altă parte, eu îl înţeleg şi pe omul politic. El nu are decât o singură avere: credibilitatea lui. Este singurul element important pentru un om politic. După terminarea unei anchete, poţi să constaţi că nu este vinovat, că nu ai de ce să îl trimiţi în instanţă, dar, la terminarea anchetei, el este aproape erodat din punct de vedere al imaginii, iar imaginea, credibilitatea unui om politic este importantă. Cred că, dacă aţi găsi împreună cu cei pe care îi chemaţi o formulă ca acest lucru să se petreacă până la momentul deciziei procurorului, să se petreacă mai discret, aţi avea o cooperare mult mai bună din partea oamenilor politici şi declaraţii mult mai puţin acide, poate mai raţionale de multe ori. Ştiu că de foarte multe ori aceste informaţii pleacă de la avocaţi, chiar de la omul politic chemat, care foloseşte venirea la Parchet ca pe un mijloc de a-şi mai 
transmite mesajele despre cum este oprimat politic. Dar din partea dumneavoastră aş vrea să existe pentru toţi convingerea că aţi făcut tot ce s-a putut pentru ca anchetarea oamenilor politici înainte de a fi găsiţi vinovaţi să nu fie prilejul unei condamnări publice anticipate. Suntem într-un an electoral. Orice acţiune a dumneavoastră va fi aşezată în două paliere. Inactivitatea va fi explicată cumva de genul: "Aşteaptă Parchetele să vadă cum se aşează puterea, ca să acţioneze". Iar activitatea, în măsura în care o veţi avea, va fi în celălalt registru: "Aha, de-asta au activitate, pentru că este an electoral şi uite cum îl cheamă pe bietul catindat". Şi bietul catindat plânge pe toate posturile că este oprimat, el îşi merită voturile şi nu ştiu ce. Rugămintea mea la dumneavoastră, domnilor procurori, este ca instituţia să funcţioneze normal. Nu priviţi la calendarul politic, pentru că nu sunteţi legaţi de el. Este un lucru asupra căruia vă încurajez, şi anume să vă continuaţi activitatea într-un an electoral, indiferent cine sunt cei vizaţi. Cea mai puternică probă a solidităţii parchetelor va fi în acest an: în măsura în care activitatea parchetelor se va diminua în aşteptarea instalării noii puteri, va fi proba că parchetele sunt sub spectrul politic; iar o activitate normală, având aceeaşi frecvenţă cu cea de până acum va demonstra că, în sfârşit, Parchetele nu se mai uită la Palatul Parlamentului, la Palatul Victoria sau la Palatul Cotroceni înainte de a începe o urmărire 
penală şi va fi proba că palatul la care vă uitaţi este legislaţia României. Vă asigur în continuare de tot sprijinul meu, indiferent care sunt riscurile de imagine. Vă asigur de tot sprijinul meu pentru a vă proteja de imixtiunea politică, de o decizie luată în altă parte decât exact acolo unde trebuie luată - la nivelul procurorului de caz. Vă mulţumesc mult pentru eforturile pe care le-aţi făcut, vă încurajez să nu mai faceţi erorile anului trecut şi vă asigur că voi rămâne alături de dumneavoastră, de colegii dumneavoastră judecători atâta timp cât efortul pe care îl faceţi este îndreptat în a restabili adevărurile legii, a restabili adevărurile de care 22 de milioane de români au nevoie. Vă mulţumesc mult! 

Bună ziua, Încep prin a vă mulţumi pentru reacţia pe care o aveţi la existenţa acestui Pact pentru Educaţie - de fapt, este un Pact pentru Educaţie şi Cercetare. Faptul că, săptămâna trecută, Pactul a fost semnat de către toate partidele politice parlamentare a fost exact semnalul depolitizării actului care vizează o înţelegere între partidele politice, beneficiarii sistemului de educaţie şi societate, în general. Aş vrea să aveţi convingerea că, bazându-ne pe cele 8 mari principii generale, nu ne bazăm pe nişte invenţii ale politicienilor care au stat undeva, în nişte birouri şi au conceput nişte soluţii care să fie acceptabile într-un proces de unificare a tuturor celor interesaţi, într-o acţiune de modernizare a sistemului de educaţie. Ceea ce vedeţi astăzi în Pact reprezintă rezultatul unei munci care a început în decembrie 2006 - munca unor oameni care s-au dedicat găsirii soluţiilor pentru a putea să ieşim din mediocritatea sistemului de educaţie românesc - efort care s-a materializat într-o sinteză extrem de valoroasă, aşa cum a fost etichetată de toţi cei care au vazut acel document de 30 de pagini, elaborat de Comisia prezidenţială condusă de domnul profesor Miclea. Este vorba despre un document care în trei pagini pune diagnosticul sistemului de educaţie românesc şi pe alte 27 de pagini, oferă soluţii. Aşadar, ceea ce vedeţi în Pact nu este nimic altceva decât sinteza soluţiilor pe care Comisia prezidenţială le-a elaborat şi 8 deziderate pe care se poate construi, fără implicare politică, strategia pentru modernizarea sistemului de educaţie românesc. Aş vrea să ştiţi că aici nu încape jocul politic. Sunt câţiva oameni politici care au realizat faptul că România se află în dificultate din cauza modului în care s-a înţeles modernizarea învăţământului - şi am spus corect: România se află in dificultate. Sigur, particularizând: elevii, studenţii şi profesorii sunt în dificultate. Prin lipsa de performanţă a sistemului de educaţie românesc, de fapt, sacrificăm viitorul României. Acesta a fost principalul motor care m-a făcut să încerc să adun pe toţi cei care decid - fie că vorbim de profesori, fie că vorbim de elevi, de studenţi sau de părinţi, fie că vorbim de politicieni - într-un efort de voinţă şi unul de sinceritate, dacă vreţi. Avem nevoie de sinceritate atunci când vorbim de educaţie. Evaluările internaţionale - altele decât declaraţiile televizate ale unora mai mult sau mai puţin interesaţi - arată foarte rău pentru România. Lucrurile stau şi 
mai rău decât ceea ce s-a evaluat, în fază iniţială: de la momentul la care au fost prezentate rezultatele activităţii Comisiei prezidenţiale, România a mai trecut printr-un proces de evaluare, din punct de vedere al calităţii educaţiei, şi a mai fost declasificată cu încă 6 poziţii, la nivel european. Deci, dacă studiul Comisiei prezidenţiale se baza pe statisticile anului 2005, evaluările pe 2007 au arătat o scădere cu 6 locuri a performanţelor educaţiei româneşti la nivelul statelor europene - nu al Uniunii Europene, ci al statelor europene. Acest lucru este de natură să ne îngrijoreze pentru că evaluările nu s-au făcut nici de către oameni politici, nici de către rectori sau profesori din România, ci reprezintă nişte sisteme standard de evaluare a performanţelor sistemului educaţional din orice ţară şi cred că obiectivul nostru ar fi ca, în primul rând, să stopăm declasarea învăţământului românesc. Totodată, până în 2013, trebuie să aşezăm educaţia într-o formulă care să permită tinerilor să aibă şanse, şi, implicit, într-o formulă care să permită României să aibă şanse. România, ca, de altfel, orice altă ţară europeană, nu are şanse la prosperitate pentru cetăţenmii ei dacă sistemul de educaţie nu va pregăti oameni care să poată face faţă cerinţelor anilor viitori. Vreau să ştiţi că Pactul rămâne, în continuare, deschis - am înţeles că 3 din 4 organizaţii sindicale din educaţie consideră că este un act politic - nici vorbă, este un act necesar şi atât. De asemenea, contestă 
faptul că, în protocol, nu se scrie despre salariile profesorilor - în strategie se va stabili şi sistemul de salarizare stimulativ pentru cadrele didactice. Din acest motiv există - la punctul 7, dacă nu mă înşel - o prevedere care vorbeşte despre nevoia elaborării unui cod care să fie valabil şi pentru elevi şi studenţi, nu numai pentru profesori. Aceşti doi actori fundamentali - profesorul şi elevul, studentul - trebuie să-şi regăsească interesele în viitoarea strategie - o strategie care trebuie să stabilească obiectivele, scopul fundamental pentru educaţia românească. Dacă este doar acela de a da o diplomă - este prea puţin. Dacă scopul sistemului de învăţământ românesc este acela de a forma doctori, iarăşi, este prea puţin. Dacă scopul este acela de a da salarii, la fel - este prea puţin. Dacă scopul educaţiei româneşti este să aibă tinerii un loc unde să meargă, este prea puţin - personal, cred că tinerii stau prea multe ore la şcoală, dar aceasta vom vedea în strategie. Cum, ce, cât trebuie să înveţe, care sunt specializările de care avem nevoie în România, în următorii 20 de ani?! Aici nu ne vom putea juca, nu ne putem imagina - va trebui să ştim. Din acest motiv, Pactul va rămâne deschis, în continuare, şi societăţii civile, pentru alte organizaţii care doresc să adere la el, dar va fi adresat spre semnare şi economiei româneşti. Organizaţiile reprezentative ale economiei româneşti, fie că vorbim de servicii, fie că vorbim de producţie industrială, vor trebui să fie şi ele parte la acest Pact pentru educaţie, pentru că ei trebuie să fie consultaţi cu privire la ce au nevoie în perspectivă. Ei ştiu, ei sunt cei care ştiu perspectiva propriei lor dezvoltări. Elaborarea strategiei este un lucru extrem de complex, de aceea, termenul de 18 luni mi se pare rezonabil, chiar dacă, printr-un efort, ar putea fi redus la 12 luni. Toţi avem nevoie cât mai repede de această strategie, pe baza căreia să se scrie legile. Nu mai avem nevoie de un sistem de educaţie în care întâi se scriu legile şi pe urmă vedem ce facem ca să le aplicăm. Vă mai dau o singură informaţie, în zece ani legile educaţiei au suportat 28 de modificări. Fiecare ministru s-a simţit obligat să facă 3, 4 modificări, punând pe ele eticheta "reformă". Reforma ne-a adus aici unde ne-a adus. Vreau să ştiţi - şi nu este nici o ruşine să o recunoaştem - sistemul de educaţie românesc a coborât consistent, faţă de 1990, în toate evaluările internaţionale. Deci, rezultatul reformelor din educaţie din 
ultimii 17 ani este cel pe care îl vedem acum. Şi vă repet, exact pentru că lucrurile trebuie depolitizate, problema fundamentală nu este sau nu poate să rămână la nivelul unei dezbateri despre soarta tinerei generaţii, pentru că aici implicaţiile se referă la ceva mai mult: care este soarta României, dacă nu facem rapid un sistem de educaţie performant? Şi când vorbim de România, desigur, ne referim şi la generaţiile tinere. Nu are nici un sens să sacrificăm viitorul României şi, implicit, viitorul tinerei generaţii, doar pentru că nu am avut curaj, la un moment dat, să luăm o poziţie faţă de situaţia adevărată a educaţiei româneşti, să spunem elevilor, studenţilor, profesorilor, părinţilor că, în multe situaţii, au greşit şi că trebuie să schimbăm drumul imediat, pentru a da o şansă României şi românilor, în general. Vă mulţumesc mult că aţi venit aici. Vă garantez că nu este nici o undă de joc politic aici. Eu nu sunt în campanie anul acesta, abia în decembrie 2009, am timp, dar, sigur, nici nu pot să spun că nu am încercat să valorific momente favorabile în relaţia cu partidele ca să putem semna acest Pact. Abia aşa nu facem din educaţie un cal de bătaie în campaniile electorale. Cred că este un lucru important pentru anul acesta. Vă mulţumesc încă o dată că aţi venit. Vă mulţumesc mult! 

Bună ziua, Vă mulţumesc, în primul rând, pentru invitaţia de a ne reîntâlni - mă bucur că recunosc, în sală, multe feţe cunoscute, ceea ce denotă consecvenţa electoratului faţă de dumneavoastră, dar şi a dumneavoastră faţă de electoratul care v-a încredinţat un alt mandat. Aceasta confirmă ceea ce eu ştiu, ceea ce tot spun şi nu va trebui să încetăm să spunem: toate comunităţile au mult mai multă încredere în administraţia locală decât în administraţia centrală, şi acest lucru se vede din toate sondajele. Primăriile, primarii sunt instituţiile cele mai credibile ale statului român în zona administraţiei. Ele întrec de departe şi Guvern, şi Parlament - sunt în competiţie cu Instituţia Prezidenţială. Acest lucru ar trebui să fie fundamentul acţiunii administraţiei centrale - să răspundă comandamentelor comunităţilor şi să transfere din atribuţiuni către cei care sunt învestiţi, nu neapărat cu vot, dar învestiţi cu încredere permanentă de-a lungul mandatului. Sigur că mici progrese s-au făcut, dar lucrurile sunt departe de a fi încheiate, sunt departe de a răspunde nevoilor de dezvoltare a comunităţilor - prin limitarea excesivă a atribuţiunilor şi a prerogativelor primarului şi ale Consiliului local. Teoria dezvoltării policentrice nu este o poveste spusă de teoreticieni, este un concept puternic susţinut şi la nivelul Uniunii Europene - şi nu pentru că ar visa cineva descentralizare de dragul descentralizării sau autonomie locală de dragul autonomiei locale, ci pentru că practica statelor dezvoltate din Uniune a confirmat acest lucru. Este deja axiomatic faptul că nu poate fi crescută competitivitatea unei ţări, a unei naţiuni, dacă la nivelul comunităţilor nu există o autonomie ridicată. Aceast nu reprezintă o teorie politică, nu mai este teorie administrativă, ci este o realitate practică demonstrată, în statele care sunt departe de noi din punct de vedere al dezvoltării şi al nivelului de trai. Românii au şanse minime la prosperitate, dacă nu se produce apropierea deciziei de comunitate, prin administraţia locală. Cât timp spitalele, şcolile, calitatea vieţii, sistemele de control al calităţii produselor se vor afla într-un sistem centralizat, dependente de guvernul central şi fără nici o legătură cu administraţia locală, dezvoltarea şi creşterea nivelului de satisfacţie a populaţiei va fi minimă. Avem nevoie de o legislaţie care să facă din micile oraşe poli de dezvoltare în regiunea lor. Avem nevoie de o legislaţie care să permită Consiliului local dezvoltarea 
serviciilor dincolo de limitele propriei comunităţi, iar oraşele mici şi mijlocii sunt singurele care pot asigura servicii pentru mediul rural. Nu este de conceput ca în fiecare comună să ai un sistem de transport autonom - micile oraşe trebuie să asigure mişcarea cetăţenilor din comune către oraş, micile oraşe trebuie să asigure asistenţa sanitară, micile oraşe trebuie să asigure şcoala pentru foarte mulţi dintre copii. Or, legislaţia noastră nu permite această dezvoltare şi creşterea nivelului de confort al populaţiei în oraşele mici şi în jurul lor, în mediul rural. Practic, oraşele mici trebuie să devină micul pol care să îndrepte lucrurile înspre prosperitate. Ceea ce mi se pare esenţial este ca dincolo de a responsabiliza micile oraşe pentru a răspândi serviciile în jurul lor către mediul rural, este şi capacitatea micilor oraşe de a dezvolta politici de dezvoltare. Şi, din acest punct de vedere, problematica legată de întreprinderile mici şi mijlocii este fundamentală. Micile oraşe trebuie să genereze politica de dezvoltare a IMM-urilor, pe teritoriul lor administrativ şi, în măsura posibilităţilor, către mediul rural în jurul lor. Fără dezvoltarea IMM-urilor şi a serviciilor în oraşele mici şi către mediul rural nu este de conceput creşterea nivelului de satisfacţie al comunităţilor. Am fost acum la Consiliul European şi s-a discutat Strategia Lisabona, s-a lansat programul pe următorii trei ani la nivelul Uniunii, program ce decurge din Strategia Lisabona. Autonomia 
comunităţilor, dezvoltarea IMM-urilor şi dezvoltarea educaţiei sunt piloni fundamentali pentru competitivitatea statelor Uniunii Europene. Or, ce vedem noi acum? Este desprinsă şcoala de comunitate, este desprinsă asistenţa sanitară de comunitate, este desprinsă capacitatea decizională de a aloca, de multe ori, terenul necesar funcţionării unui IMM de administraţia locală, pentru că sunt întinse teritorii ale administraţiilor domeniilor statului. Aceste lucruri trebuie corectate. Repet, nu spun că nu au fost mici progrese - şi sunt extrem de atent când formulez sintagma “mici progrese” - în procesul de autonomizare al comunităţilor locale, în aceşti ultimi patru ani, dar este mult prea puţin, mult prea puţin. Cred că asociaţia dumneavoastră trebuie să fie un fanion din acest punct de vedere, pentru că, altfel, nu puteţi răspunde pe termen lung nevoilor comunităţilor. Aş spune că mai este o practică ce începuse să fie bună, şi a fost din nou schimbată şi adusă la sistemul de clientelism - redistribuirea resurselor financiare. Aici trebuie să existe un mecanism care să facă predictibilă distribuţia resursei financiare pentru următorii ani. În momentul de faţă, din cauza revenirii la sistemul din perioada 2000-2004, nu mai puteţi avea nici un fel de certitudine dacă din fondurile de la bugetul de stat mai primiţi ceva, de la Consiliul judeţean. Totul s-a reaşezat din nou pe un sistem posibil clientelar. Deci, mecanismul de redistribuire a resurelor financiare alocate din bugetul de stat trebuie să fie predictibil, numai aşa puteţi angaja proiecte multianuale, altfel riscaţi să începţi proiecte, să le abandonaţi datorită retragerii resursei - că nu ştiu care dintre dumneavoastră nu a stat suficient de aplecat în faţa preşedintelui Consiliului judeţean sau mai ştiu eu a cui. Lucrurile acestea par mărunte şi acceptate. Ele sunt, însă, extrem de toxice; sunt toxice pentru că împiedică proiecţia pe termen mediu şi lung, chiar proiecţia pe un mandat al unei administraţii locale. Din punctul meu de vedere, cred că, dincolo de resursa bugetară - şi vă asigur că voi face tot ce se poate pentru a se reveni la distribuţia predictibilă a surselor de reechilibrare care vin din bugetul de stat - poate anul viitor revenim la ceea ce se începuse în 2005-2006, din acest punct de vedere. Dar - şi sunt convins că nu trebuie să vă spun eu - sursele financiare europene, teoretic, vă sunt la dispoziţie. Este o chestiune de performanţă aici, în pregătirea proiectelor. Nu m-aş axa pe 
ceea ce ştiţi foarte bine: proiecte de infrastructură - fie că vorbim de străzi, de modernizarea străzilor, fie că vorbim de canalizare, de sisteme ecologice pentru tratarea apelor uzate. Este obligatoriu să le aveţi în vedere - v-aş atenţiona că este esenţial să priviţi în afara teritoriului dumneavoastră administrativ, pentru că acest lucru trebuie să se întâmple în anul viitor. Vor înţelege şi oamenii politici din România că micile oraşe sunt poli de dezvoltare pentru mediul rural. În proiectele pe care le elaboraţi trebuie să priviţi puţin mai departe, chiar dacă sunteţi îngrădiţi acum de legislaţie, dar este greu de evaluat, spre exemplu, un sistem de epurare a apelor care se face într-un oraş mic şi care să nu vizeze şi comunele apropiate, comunele din jur. Dacă acum faceţi eroarea de a omite mediul rural din proiectele pe care le pregătiţi, mediul rural va fi sacrificat - nu se va mai întoarce nimeni în timp, în următorii 20 de ani să spună: ne trebuie o staţie de epurare care să aibă în vedere şi comunele din jurul oraşelor. Puneţi-i pe cei care fac proiectele să le conceapă, măcar, având în vedere şi mediul rural din zona apropiată dumneavoastră. Nu va face nimeni o staţie de epurare într-o comună după cinci ani de când s-a terminat staţia de epurare din oraşul dumneavoastră. Acum o puteţi face pe bani europeni şi trebuie privit puţin în perspectivă, dacă-mi este permis, împotriva a ceea ce avem acum în legislaţie. Puteţi găsi formule de asociere între primăria dumneavoastră 
şi primăriile din comunele apropiate, care să rezolve problema şi din punct de vedere legal. Dar aveţi obligaţia, ca lideri ai comunităţilor din oraşele mici şi mijlocii, să priviţi în jur, pentru că, altfel, sacrificăm mediul rural. Aş veni puţin la problema sănătăţii, una pe care am tot semnalat-o şi, fie că vorbim de sănătate, fie că vorbim de educaţie, implicarea administraţiei locale trebuie să depăşească imediat nivelul actual - o dată pe an, între 1 şi 15 septembrie, majoritatea primarilor apar la televizor pentru că şcoala nu a fost reparată. Menirea administraţiei locale nu este exclusiv aceea de a asigura reparaţia şcolii sau fondurile necesare pentru aceasta. Administraţia locală trebuie implicată în deciziile pentru sistemul de educaţie de pe teritoriul administrativ, pentru că educaţia să devină utilă zonei. Sunt zone agricole în care nu pregătim copii pentru agricultură, există zone forestiere în care nu pregătim copii pentru silvicultură, sunt zone pentru turism în care nu avem nicio şcoală în care să pregătim copii pentru turism - ospătari, recepţioneri şi toate serviciile adiacente. Din acest motiv, am convingerea că implicarea administraţiei locale în decizia, la nivelul şcolilor, cu privire la ce trebuie să pregătească şcolile este esenţial. La fel, în ceea ce priveşte spitalele, asistenţa medicală. Asistenţa medicală este atât de ruptă de administraţia locală încât a devenit şi ineficientă - ineficientă pentru că este nesupravegheată. Este foarte greu, de la nivelul unui minister, să supraveghezi spitalele. Am convingerea că, dacă ar fi o implicare puternică a administraţiei locale în deciziile care privesc activitatea unui spital - fie el unul mic - performanţele ar creşte, pentru că primarul nu ar accepta să primească mai mult de 10 reclamaţii până când ar pune discuţia managementului spitalului în Consilii. Nu înţeleg de ce primarii pot să administreze uneori unităţi de transport gigantice, cum este RATB, dar Consiliul local şi primarul nu pot să administreze eficient un spital. Trebuie doar să-i daţi banii de electricitate, banii de încălzire, banii de reparaţii, după care nu mai aveţi nicio legătură cu el, şi, totodată, oamenii se plâng la primar. Niciodată nu ajung să se plângă la directorul spitalului, la ministrul Sănătăţii. Sigur, ceea ce vă spun nu presupune lipsa controlului metodologic şi a respectării legislaţiei de la nivelul ministerului. Însă administrarea şcolilor, a spitalelor trebuie să se facă la nivelul comunităţii, 
în folosul comunităţii. În ceea ce priveşte viitorul administraţiei locale, o spun fără reţinere şi cu toată convingerea: dacă nu creştem nivelul de autonomie al administraţiilor locale, în aşa fel încât administraţia locală să fie responsabilă şi, în acelaşi timp, împuternicită să rezolve toată gama de probleme a unei comunităţi - sănătate, educaţie, plus ceea ce există acum, ordine publică şi altele - practic, se sacrifică nişte comunităţi, se aruncă în derizoriu interesele comunităţilor, iar România nu se va putea dezvolta. România nu va putea fi competitivă, din punct de vedere social, fără această creştere puternică a autonomiei administraţiilor locale. Am înregistrat practic un semieşec în acest mandat, din acest punct de vedere, deşi promisiunile electorale erau mult mai largi. S-a făcut ceva, dar prea puţin faţă de ce trebuia să se facă. Vreau să cred că, în mandatul următor, vom avea un Guvern care va înţelege că important nu este câţi directori de spitale sau de şcoli are în subordine un ministru, ci cât de bine răspund aceste servicii nevoilor comunităţii. Vă asigur că nu voi conteni să pledez pentru acest lucru şi, probabil că, înainte de a fi fost Primarul Capitalei, aş fi avut mai puţină înţelegere din această perspectivă. După ce am făcut un mandat de primar, am înţeles perfect că aceasta este soluţia. Dumneavoastră, ca primari, sunteţi rodul satisfacţiei comunităţilor. Niciun primar nu se duce la birou dimineaţa decât cu gândul la ce are de făcut pentru comunitate. 
De câte ori credeţi că intră în capul unui ministru întrebarea asta: ce are de făcut pentru comunitate? Nu intră, pentru că nu este specificul muncii lui. Este foarte greu - şi acest fapt nu este înţeles nici de politicieni şi, aş spune, nici în dezbaterea publică - realitatea primarului ales, care este tot timpul sub controlul comunităţiiŞ imediat ce se întâmplă ceva rău, comunitatea spune, se manifestă; imediat ce este un lucru ce nu convine comunităţii, comunitatea se manifestă - şi îi aveţi la uşă în audienţă, îi aveţi cu petiţii, îi aveţi manifestându-se cu toate mijloacele pe care instituţiile statului le acceptă în baza legii. Nu se va întâmpla acest lucru niciodată în faţa cabinetului unui ministru. Nu este în atribuţiunile lui, în modul lui de gândire. Din acest motiv, eroarea cea mai mare pe care o facem de 18 ani este o autonomie mult prea strâmtă în raport cu nevoile populaţiei pentru administraţia locală. Vă repet, voi fi un suporter fără rezerve al continuării procesului de autonomizare a administraţiilor locale în raport cu Guvernul care, de la a conduce servicii publice, trebuie să vină la ceea ce înseamnă o guvernare democratică, la a controla calitatea acestora. Conducerea trebuie să revină administraţiilor locale. În sfârşit, aş vrea să pun un accent deosebit pe educaţie. Vă mărturisesc, până acum doi ani, când am înfiinţat Comisia pentru analiza sistemului de educaţie românesc, până în decembrie 2006, nici eu nu realizam dezastrul din sistemul de educaţie românesc. Abia după ce am văzut diagnosticul Comisiei prezidenţiale, am înţeles că nu se mai poate continua aşa şi că riscăm să ducem România într-o fundătură dacă nu schimbăm sistemul de educaţie pentru a-l face eficient. Revin, pentru că, dacă veţi privi în decizia Consiliului European adoptată ieri la Bruxelles, veţi vedea că unul din cei patru piloni fixaţi de Agenda Lisabona pentru următorul ciclu al agendei - este vorba de perioada 2008-2010, deci, următorii trei ani - unul din pilonii esenţiali este cel legat de educaţie. De fapt, se spune că, în triunghiul cecetare-inovare-educaţie, trebuie pus accentul pe educaţie. Şi vă rog să înţelegeţi foarte bine semnificaţia acestui accent pus la nivel european, privind la România în raport cu celelalte ţări. Gândiţi-vă că accentul pe educaţie din acest triunghi - cercetare-inovare-educaţie - trebuie să îl pună Germania, Franţa, Olanda, Marea Britanie, state care au sisteme de educaţie mult mai performante decât România. Cel puţin în mod egal 
trebuie să o facem şi noi. Această concluzie a fost conchisă exact pentru că, la nivelul Uniunii, s-a înţeles că, fără educaţi,e nu putem continua să creştem competitivitatea Uniunii Europene în raport cu ceilalţi actori globali: SUA, Japonia, China, India, Brazilia, Rusia. Educaţia este considerat cel mai important pilon al dezvoltării în continuare a Uniunii şi a creşterii capacităţii acesteia de a se confrunta în interiorul economiei globale. Naţiunile educate pot face faţă cerinţelor pieţei forţei de muncă. Naţiunile needucate sau cu un nivel scăzut de performanţă al sistemului de educaţie nu au nici o şansă să asigure rămânerea în competiţie pe o piaţă globală. Iar la noi ne referim la rămânerea în competiţie în interiorul Uniunii Europene. Uniunea este într-o competiţie globală, dar noi suntem, la rându-ne, într-o competiţie în interiorul acesteia. Fără educaţie, România va fi sacrificată, fără o educaţie performantă. Acest lucru trebuie să îl înţeleagă şi administraţia - fie că vorbim de administraţie centrală, adiministraţie locală - sindicatele, părinţii, elevii şi societatea, în ansamblul ei. Vă pot spune că, în discuţiile pe care le-am avut în preajma semnării începerii procesului de semnare a Pactului pentru Educaţie, cel mai deschis segment legat de nevoia de a reaşeza fundamental sistemul de educaţie românesc a fost acela al comunităţii de afaceri. Ei simt cel mai bine că le vine în companii o forţă de muncă ce nu este pregătită să răspundă nevoilor angajatorilor. 
Am văzut acest lucru şi mergând în societăţi înfiinţate de multinaţionale, care se plâng de acest fapt şi spun: da, încă este forţă de muncă în anumite segmente, dar calificarea forţei de muncă nu este coresunzătoare. Prin urmare, ntrebuie să investească din stadiul zero, în cicluri de pregătire mult prea lungi faţă de nevoia companiilor de a răspunde pieţei. Încerc să vă sensibilizez legat de educaţie în două direcţii. Una, să fiţi tot mai puternic legaţi de ideea că trebuie implicată administraţia locală în stabilirea structurii educaţionale de pe teritoriul administrativ. A doua, să înţelegeţi că, fără să avem grijă de şcoli, de ceea ce învaţă copiii la şcoală, de cât de adaptat este ceea ce învaţă la nevoile comunităţii, riscăm să sacrificăm comunităţile. Iar, per ansamblu, riscul este de a sacrifica România. Pentru că suntem la o întâlnire cu oameni destul de aproape de zona rurală, aş vrea să vă mai atenţionez asupra unui lucru: biomasa. Probabil foarte mulţi dintre dumneavoastră ştiţi că, în apropierea comunităţilor pe care le conduceţi, tot mai multe terenuri sunt utilizate pentru culturi de rapiţă, pentru biocombustibil. Cel puţin în sudul ţării, acest fapt se dezvoltă extrem de rapid. Este deja un semnal de alarmă, pentru că, datorită modului de subvenţionare a culturilor, există riscul ca suprafeţe extrem de întinse să fie destinate culturilor de rapiţă şi să nu mai cultivăm suficient grâu, să nu mai cultivăm suficient porumb, sfeclă sau cartofi. Pentru că banii pe biomasă sunt mult mai uşor de obţinut, întreţinerea culturii mult mai ieftină - de fapt, industrializăm agricultura într-un mod primitiv: cultivăm plante industriale, în schimb, diminuăm suprafeţele pentru culturi care au ecou în industria alimentară. Este doar un semnal de alarmă. Sigur, România nu este în acest moment într-o situaţie critică, dar cu uşurinţă putem ajunge aici în următorii doi, trei, ani, dacă nu se generează o politică înţeleaptă cu privire la cultivarea plantelor din care să se obţină biocombustibilul. Cam acestea erau lucrurile pe care am vrut să vi le spun. Sigur, putem discuta pe foarte multe, dar mi s-a părut că aici trebuie pus un accent. În continuare, vă stau la dispoziţie pentru întrebări, răspunsuri, dar am rugămintea să aveţi în vedere, în ceea ce eventual îmi cereţi, atribuţiile pe care le am. Eu nu pot să fac o lege a administraţiei locale acum, pentru că, oricum, nu ar putea să treacă pe nicăieri - nu am drept de iniţiativă legislativă. În schimb, pot să 
preiau problemele dumneavoastră şi să le susţin fără rezerve, în măsura în care ele sunt necesare şi cred în ele. Vă mulţumesc mult! 

20 Martie, Ziua Internaţională a Francofoniei, este data la care a fost iniţiată cooperarea instituţională a ţărilor care utilizează parţial sau integral limba franceză. Creată acum 28 de ani, Agenţia de Cooperare Culturală şi Tehnică s-a transformat în ultimul deceniu în Organizaţia Internaţională a Francofoniei. România are deja o experienţă de 15 ani în Francofonie. Angajamentul ţării noastre în comunitatea statelor şi guvernelor care folosesc limba franceză este cunoscut: organizarea conferinţei ministeriale acum un deceniu şi organizarea celui de-al XI-lea Sommet în urmă cu doi ani au marcat istoria organizaţiei. România deţine până în toamnă Preşedinţia Sommet-ului, iar până în martie 2009, Preşedinţia comisiei politice. Ţara noastră a devenit un veritabil pol al Francofoniei în Europa Centrală şi Orientală. Implicarea şi angajamentul său sunt recunoscute şi apreciate de partenerii noştri, iar Sommet-ul din 2006 a devenit un certificat de competenţă, inclusiv pentru organizarea unor mari manifestări internaţionale în România. Principalul proiect francofon în care este implicată România este programul de burse Eugen Ionescu, creat ca urmare a voinţei exprimate de Guvernul român în 2006, la Sommet-ul de la Bucureşti. Programul este destinat tinerilor studenţi şi cercetători din ţările francofone, în special din Sud, atraşi în centrele de excelenţă din universităţile româneşti care au programe în limba franceză. Aducând în fiecare an, la Bucureşti, Iaşi, Cluj sau Timişoara, peste 100 de studenţi din ţările membre ale OIF, România dovedeşte că experienţa acumulată în deceniile trecute în asistenţa pentru dezvoltare poate fi convertită în solidaritate francofonă. Pentru România, identitatea francofonă se asociază foarte strâns cu cea europeană. Nu întâmplător, Sommet-ul de la Bucureşti a consacrat existenţa unei majorităţi francofone în sânul Uniunii Europene, 14 din cei 27 de membri ai familiei europene fiind membri cu drepturi depline sau asociaţi la OIF. În numele acestei francofonii europene de la Bucureşti, le transmitem francofonilor de pe celelalte continente salutul nostru călduros şi le dăm întâlnire în această toamnă peste Atlantic. Suntem convinşi că prietenii şi partenerii noştri din Canada şi din Canada-Quebec, care vor găzdui marea familie francofonă la Sommet-ul din acest an, ni se vor asocia în urarea Joyeuse fête francophone!

Dragi români, Dragi invitaţi, La acest moment aniversar doresc să plec de la exemplul trecutului nostru pentru a vă vorbi despre viitor. Zilele acestea se împlinesc 150 de ani de la Unirea Principatelor române prin alegerea la Iaşi şi la Bucureşti a unui singur domnitor, Alexandru Ioan Cuza. În ultimul an am aniversat un număr rotund de ani de la trei momente fondatoare ale României moderne: Revoluţia de la 1848, Marea Unire de la 1918 şi, la începutul acestui an, Unirea Principatelor de la 1859. Tot anul acesta vom aniversa 20 de ani de la Revoluţia Română. Toate cele patru momente ne învaţă despre nevoia de libertate şi de unitate a românilor. Libertatea şi Unitatea nu puteau fi câştigate şi consolidate decât prin organizare statală coerentă, prin reforme instituţionale şi constituţionale profunde, într-un cuvânt, prin modernizare. Ca şef al statului este datoria mea să amintesc tuturor că la fiecare zi naţională, la fiecare aniversare a unui moment important din istoria românilor, noi trebuie să rememorăm şi să retrăim idealurile celor care au construit statul român. Aceste idealuri erau, în primul rând, credinţa în unitatea naţională, acţiunea solidară în vederea realizării binelui comun, capacitatea de a însufleţi populaţia şi încrederea în viitorul demn al statului român. Lecţia politică a generaţiilor care au contribuit la modernizarea României este că patriotismul nu este un simplu discurs, patriotismul presupune sacrificii politice, sacrificii materiale ale celor care compun elita naţiunii, sacrificii ale celor care numai prin exemplul lor pot duce ţara înainte. Din această perspectivă trebuie să recunoaştem că prea adesea în ultimii ani elita noastră politică a dezamăgit. De ce este nevoie? Vreau să menţionez trei lucruri. În primul rând capacitatea de a oferi o viziune a României de mâine, care să crească încrederea românilor în viitor. În al doilea rând, puterea de a mobiliza cetăţenii în jurul proiectului unei societăţi mai drepte şi mai echilibrate. În fine, în al treilea rând avem nevoie forţa de a se oferi drept exemple, inclusiv, dacă este nevoie, prin sacrificarea unor interese politice sau de partid de moment în favoarea interesului naţional. Azi România are nevoie de o nouă modernizare, România are nevoie de reforme profunde, inclusiv, dar nu numai, de natură constituţională. O Românie modernă înseamnă în primul rând o Românie europeană. Procesul de integrare în structurile europene este de abia la început. Avem obiective ambiţioase de natură 
economică şi socială, pe care trebuie să le urmărim consecvent. Avem nevoie de o Constituţie adecvată noilor realităţi. Procesul de revizuire este un proces complicat, care trebuie să aibă ca obiectiv încrederea fiecărui cetăţean în puterea Constituţiei de a-i apăra libertatea şi drepturile fundamentale, de a face instituţiile statului să funcţioneze în interes public şi de a elimina blocajele politice. Toate acestea nu pot fi făcute gândindu-ne numai la ziua de mâine, sau la alegerile de poimâine. O nouă modernizare are nevoie de o nouă atitudine a oamenilor politici, are nevoie de dialog, de respectarea interesului românilor şi de includerea lor în procesul de elaborare şi de decizie. Nemulţumirea românilor faţă de o mare parte a instituţiilor statului român poate fi transformată într-o energie pozitivă, care să ducă la schimbările pe care le aşteptăm de mulţi ani. Noua modernizare este proiectul care poate transforma tensiunea negativă a certurilor politicienilor în energia constructivă a dialogului şi a solidarităţii. Dragi români, Dragi invitaţi, Am început prin a vă spune că azi nu vă voi vorbi atât despre trecut, cât despre viitor. De aproape 20 de ani România s-a schimbat, s-a dezvoltat economic şi s-a democratizat. Totuşi, avem cu toţii sentimentul că societatea nu este suficient de dreaptă şi că binele comun este neglijat în favoarea unor interese individuale sau de grup. Aniversarea a 150 de ani de la Unirea Principatelor, împreună cu celelalte date importante 
ale istoriei noastre pe care le-am amintit, este un moment în care vă adresez tuturor provocarea de a ne înscrie împreună şi cu încredere pe drumul unei noi modernizări a României. Numai construind împreună instituţiile de care are nevoie România de mâine putem asigura o funcţionare eficientă şi democratică a statului român, ne putem cu adevărat integra în realitatea Europei Unite şi, poate în primul rând, putem schimba atitudinea românilor faţă de ei înşişi. Aceste schimbări cer multă solidaritate, dar şi sacrificii, inclusiv sacrificii politice. În aceste momente în care asistăm la probleme economice la scară europeană şi globală, înţelegem mai uşor de ce este nevoie de o reformă a statului român, care să ducă la un stat eficient, capabil să impulsioneze dezvoltarea economică şi să-i protejeze pe cei care se află în dificultate. Noua modernizare, inclusiv reforma statului, sunt procese care nu pot fi făcute prin ordonanţă de urgenţă, dar sunt procese care nu mai pot fi amânate. Dacă nu le facem acum, generaţiile de mâine se vor întreba de ce am fost atât de laşi sau atât de dezbinaţi sau lipsiţi de viziune încât să le sacrificăm viitorul. Sisteme de educaţie şi sănătate performante, siguranţa cetăţeanului şi combaterea corupţiei, prestigiul ţării noastre în lume, dar şi măsura în care avem un veritabil stat de drept şi un sistem politic democratic, sunt toate legate de capacitatea noastră de a fi uniţi pentru a atinge obiectivul unei noi modernizări a României. Sper că această provocare la respectul pentru interesul românilor, pentru interesul naţional va fi interpretată cu bună credinţă de către toţi membrii clasei politice şi ai societăţii civile. Am convingerea că noi toţi, urmând exemplul celor care au contribuit la momentul Unirii Principatelor Române, dar şi al paşoptiştilor sau al celor care au făcut posibilă Marea Unire, putem avea forţa de a construi noua Românie modernă. Îmi permiteţi să închei exprimându-mi dorinţa şi apelul către dumneavoastră să lăsăm urmaşilor o Românie mai bună! O putem face acum!

Încep prin a vă mulţumi că mi-aţi dat şansa de aici, de la Braşov, să adresez românilor tradiţionalul salut de Anul Nou. Este pentru mine o onoare să mă aflu la Braşov. La mulţi ani, braşoveni! La mulţi ani, români! Se încheie un an 2008, care a fost un an bun pentru România. Începem un an 2009 care va genera dificultăţi, dar cu certitudine împreună, toţi românii, vom depăşi dificultăţile crizei economice din anul 2009. Vreau să vă asigur aici, la Braşov, pe dumneavoastră, pe braşoveni, pe toţi românii că instituţiile statului român au şi resurse, au şi capacitatea să facă ca anul 2009 să fie un an în care să trăim mai bine. De aici, din centrul ţării, vreau să ne amintim acum de milioanele de români care lucrează în Italia, în Spania, în toată Europa, în toată lumea, vreau să ne gândim acum la militarii români din Afganistan, din Irak, din Balcani, din Africa, care îşi servesc ţara oriunde s-ar afla în lume. Şi, înainte de a trece la Anul Nou, aş vrea să mă adresez în mod special tinerilor: avem nevoie de implicarea generaţiei tinere în viaţa politică, în viaţa economică, în viaţa socială. Am convingerea că schimbarea rapidă a României poate fi făcută numai împreună cu generaţia tânără. Şi pentru că ultimele clipe ale anului care trec le trecem împreună, daţi-mi voie, de aici, de la Braşov, să vă doresc tuturor din tot sufletul, cu toată dragostea, "La mulţi ani!" şi "Să trăiţi bine!"

Buna ziua, În primul rând, aş vrea să vă mulţumesc pentru calitatea discuţiilor. Aş avea însă o curiozitate, dacă spre exemplu, doamnă judecător, aţi avut aceeaşi abordare şi înainte de Bilanţ, în şedinţele CSM? Da? Excelent atunci. De doamna am aflat, că s-a manifestat pe urmă pe site-ul propriu. Deci este în regulă dacă problemele, aşa cum le ridicaţi acum, se ridică şi atunci când nu suntem la momente de bilanţ. Probabil că va trebui să fiţi mai insistentă şi dumneavoastră, şi dumneavoastră doamna judecător, pentru că mi se pare extrem de important ca unul din lucrurile care acum nu există, responsabilitatea fiecărui membru al CSM, să se poată manifesta mai devreme sau mai târziu. Răspunderea colectivă este, ştim toţi din experienţă, răspunderea nimănui. Şi dacă vă aduceţi aminte, acum doi ani insistam ca în regulamentul de funcţionare fiecare să îşi preia nişte responsabilităţi, iar când venim la bilanţ să ştim: domnul judecător sau domnul procuror a avut responsabilităţile acestea, care nu s-au realizat. Poate că merită să luaţi în consideraţie în modul cel mai serios abordarea celor două doamne. Venind la ceea ce mi se pare extrem de important, ca obiectiv pe termen scurt, să convingem, prin raportul din iulie al Comisiei Europene, că România nu mai trebuie monitorizată pe justiţie. Şi o spun încă o dată: este surprinzător faptul că un corp intelectual de elită nu reuşeşte să ajungă la un standard minimal cerut de calitatea de stat membru al Uniunii Europene. Deci, cea mai mare densitate de oameni instruiţi este în magistratură, nu ştiu alt loc: judecători, procurori, grefieri, oameni instruiţi. Şi totuşi nu reuşim să mobilizăm sistemul în direcţia în care trebuie să o facem, spre a preveni riscuri pentru România, nu pentru altcineva. Şi cred că este cam exact acelaşi lucru pe care l-am spus şi anul trecut: inadmisibil, inadmisibil. Şi aici sunt două zone de responsabilitate. Nu vreau să pun totul în spatele dumneavoastră. Este şi zona politică, care şi-a dat măsura anul trecut, când prin decizii ale Parlamentului a fost o grosolană interferenţă în justiţie, lucru care a fost remarcat şi de raportul Comisiei Europene. Parlamentul nu este chemat să judece, nu este chemat să decidă. Sunt magistraţii. Procurorii în fază iniţială, judecătorii în faza finală. Impresia mea, nu pot avea certitudini, este că CSM a făcut eforturile necesare pentru ca observaţiile Comisiei să fie rezolvate şi sper ca acest efort să fi fost şi credibil pentru cei care au făcut evaluarea 
activităţii CSM în luna decembrie. Şi efortul va fi credibilizat dacă este urmat de acţiune, ca, spre exemplu, problema inspectorilor CSM, modul de selectare a lor. Şi cred că aici ar trebui foarte rapid să încetaţi prelungirea mandatului celor care au fost şi urgent organizat un concurs sau o selecţie bazată pe noul regulament, pentru că asta într-adevăr ar convinge că noul regulament este funcţional. Dacă rămânem cu regulamentul editat cu o săptămână înainte de venirea inspectorilor şi pe urmă cu prelungirea mandatelor inspectorilor de la Inspecţie, cred că vom avea o problemă de credibilitate. Dar optimismul meu legat de CSM este în această paradigmă a observaţiei că CSM a ţinut cont de raportul Comisiei Europene de anul trecut şi, cel puţin la nivelul documentelor, încearcă să anuleze observaţiile negative din anul trecut. Să sperăm că o va face şi parlamentul şi vom scoate cei doi piloni, cei doi furnizori de observaţii negative din raportul din februarie chiar. Pentru că nu putem spera la o încetare a monitorizării în vară, în iulie, în septembrie, când se va face raportul în 2009, dacă raportul din februarie nu este unul care să marcheze progres consistent faţă de anul trecut. Este imposibil să mai menţinem obiectivul. De fapt, acum în februarie vom şti dacă ne mai putem menţine obiectivul: ridicarea monitorizării în vară. Dacă acest raport nu va constata un progres consistent în zonele cele mai sensibile ale raportului anterior, obiectivul nu poate fi atins. 
Să sperăm însă că şi parlamentul va reacţiona pozitiv, iar măsurile pe care dumneavoastră le-aţi luat vor fi şi implementate ca să devină foarte credibile. Cred că a doua prioritate a acestui an sunt Codurile. Şi aici o spun, chiar dacă aduc în discuţie şi politicul, decizia legată de Coduri este ca, şi sper să o ducem aşa până la capăt, putem să îi spunem o decizie provizorie, pentru că nu a venit încă momentul deciziei finale, este să se meargă cu toate cele patru Coduri pe asumarea răspunderii guvernului. Asta înseamnă că ar trebui să avem convingerea că ele sunt perfecte sau aproape perfecte, că nu mai sunt generatoare de prelungire de termene în instanţe, că nu mai sunt generatoare de complicaţii, că nu mai sunt generatoare de interpretări diferite la fiecare instanţă. Ar trebui să fie o operă juridică de cea mai înaltă calitate, ar trebui să fie în aşa fel încât asumarea răspunderii să se facă până la vacanţa de vară, să existe timpul de tranziţie pentru familiarizarea judecătorilor, şi procurorilor, şi grefierilor cu conţinutul acestor noi Coduri şi undeva la anul, în 2010, să le punem în aplicare, după asumarea răspunderii. Soluţia asumării răspunderii mi se pare cea care răspunde şi imperativului timp şi imperativului democratic, pentru că oricine poate să depună o moţiune de cenzură împotriva guvernului, care şi-a asumat răspunderea pe un asemenea pachet de legi de o asemenea importanţă, şi mai ales mi se pare că prezervă riscul sau elimină riscul, scuzaţi-mă, de a se face pe Coduri intervenţii necorelate cu alte articole şi atunci să ajungem, ca de obicei, la o legislaţie afectată de lipsa de corelare, să spunem. Cred că aceasta va fi soluţia politică şi din acest motiv rugămintea mea ar fi, nu ştiu în ce măsură aţi trecut prin toate Codurile, dar să vă mai uitaţi o dată, pentru că va fi o asumare şi pe ea nu mai avem ce face dacă Codurile scapă la promulgare cu erori. Sigur şi partidele cu specialiştii lor vor fi chemate să privească în Coduri, chiar dacă se va merge pe asumarea răspunderii, ele nu vor fi un secret pentru partide, dar Ministerul Justiţiei va sta la dispoziţie să explice de ce în cazul în care vor fi întrebări asupra conţinutului unor articole, şi cred că este o soluţie mai bună decât să le lăsăm într-o lungă analiză şi dezbatere. Cred că nu ar putea să iasă tot setul de Coduri mai devreme de 4-5 ani din Parlament. Şi asta ar întârzia foarte mult şi obligaţiile asumate de noi, pe de o parte, faţă de Comisia Europeană, şi capacitatea 
noastră de a face justiţia mai eficientă şi, de ce nu, mai dreaptă. Or, cred că aceasta va fi una din soluţii. De aceea, îl rog şi pe domnul ministru şi pe dumneavoastră să mai cheltuiţi timp în a privi în aceste Coduri. Şi să avem o operă juridică, şi nu nişte legi obişnuite, care să ne trezim că trebuie modificate pe urmă, pentru că în practică au putut fi eşecuri. Deci, aceste două lucruri cred că sunt obiective majore, unele doar pentru dumneavoastră, cu semnificaţii în principal pentru dumneavoastră, altele cu semnificaţii în principal pentru parlament sau pentru guvern, să reuşim să ridicăm monitorizarea şi anul 2009 să fie anul în care să avem Codurile în vigoare, promulgate. Din câte ştiu eu, asta a fost şi una din marile tentaţii ale rămânerii în funcţie a domnului ministru Predoiu, Codurile, şi cred că este un lucru bun. Sunt lucruri care s-au spus, parcă nici nu are rost să le reiau sau să le redau în propria-mi interpretare. Şi totuşi o să fac câteva observaţii. În primul rând legat de ordonanţa devenită deja celebră cu blocarea posturilor libere şi în acelaşi timp o altă ordonanţă care vizează necumularea pensiei cu salariul, şi cu salariul de profesor, şi cu salariul de magistrat, şi cu pensia de magistrat, şi cu toate la un loc. Sigur că ea nu a vizat nici însoţitorii persoanelor cu dizabilităţi, nu a vizat nici pe Victor Rebengiuc, actorul, ci a vizat abuzurile. Abuzurile din Ministerul Apărării, abuzurile din Ministerul de Interne, abuzurile din Justiţie. 
S-a ajuns la venituri uriaşe de la stat. Şi sigur am văzut toţi reacţia când un guvern are curaj să scrie legi fără excepţii. Cum Dumnezeu să scriem în anul 2008 la sfârşit o lege care nu are un articol, care spune “se exceptează preşedintele Înaltei Curţi de Casaţie şi Justiţie”, scuze este doar un exemplu, “se exceptează membrii CSM”, “se exceptează generalii din Ministerul de Interne”, “se exceptează generalii din Ministerul Apărării”. Cam aşa arată democraţia, fără excepţii. Ştiu că este deranjant, că ne-am obişnuit să fim clienţii excepţiilor. Dar marea mea rugăminte este să trataţi lucrurile fără excepţii. Îmi este foarte bine cunoscut efectul presiunii care se face acum pe Curtea Constituţională. Sigur şi ea are patru judecători care sunt şi pensionari şi judecători ai Înaltei Curţi, cu siguranţă se va izbăvi, victoria probabil, excepţia. Dar este prima reglementare care nu creează articol cu excepţii şi a înfuriat pe toată lumea. Cred că această ordonanţă respectă Constituţia, aplicarea egală a legii pentru toţi. Dacă va fi nevoie, se va găsi soluţia promovării prin alte formule legislative a aceluiaşi subiect. Vă repet: obiectiv nu a fost nici însoţitorul omului cu dizabilităţi, obiectiv nu a fost nici actorul care joacă nu ştiu ce piesă, ci obiectivul acestei ordonanţe au fost abuzurile făcute pe seama banului public. Şi mai venim într-o zonă asupra căreia aş vrea să fac o menţiune pentru că într-un fel sau altul a deschis-o domnul Lupaşcu. Şi nu aş vrea să rămână un secret dacă tot a fost deschisă. Nu am avut-o în obiectivul de a fi abordată ca subiect. Conflictul între Preşedinte şi Înalta Curte. Probabil că arată că nici Justiţia nu poate face chiar orice. Adică să oblige pe preşedintele României să facă general un ofiţer. Aşa ceva nu se poate. Cum? Domnilor judecători şi procurori nici un judecător nu poate stabili execuţia bugetului statului român. Şi nici cheltuielile bugetului statului român. Acest lucru este un atribut al puterii executive şi al puterii legislative. Sunt foarte multe procese. Nu aş vrea să intru în detalii şi să vă spun că hotărârea adoptată prin care s-au mărit salariile este, în opinia mea, o interferenţă gravă a puterii judecătoreşti în puterea executivă care este singura care poate spune câţi bani are. Cu atât mai mult cu cât pe celebra ordonanţă din 2000 prin care se scotea sporul de suprasolicitare şi stres, dacă vă duceţi în expunerea de motive aţi fi văzut că a fost scos pentru că s-a introdus în salariu. Deci dumneavoastră, 
instanţele, au dublat aproape salariile magistraţilor pe o ordonanţă care nu mai era în vigoare. Nu aş vrea să înţelegeţi altceva. Sunt un susţinător al plăţii corecte a magistraţilor. Sunt un susţinător al faptului că şi numărul dumneavoastră nu e atât de mare. Nu sunteţi milioane. Sunteţi câteva mii. Statul român poate suporta salarii bune pentru magistraţi. Şi probabil că nivelul pe care îl au acum salariile magistraţilor este un nivel corect. Dacă este ceva deranjant este modul, scuzaţi-mă că o spun, din punct de vedere al Executivului vă spun, abuzul prin care s-a obţinut, prin încălcarea legii. Acest lucru nu trebuie să creeze un precedent. Şi eu cred că Executivul şi Legislativul ar trebui să reacţioneze. Pentru că mâine veţi da o hotărâre judecătorească în care stabiliţi cine este ministru. Poimâine veţi stabili prin hotărâre judecătorească bugetul de stat al României. Ori o putere când scapă dincolo de limitele ei trebuie adusă în limitele responsabilităţilor ei. Acesta este un lucru important pe care am dorit să vi-l spun. Nu generaţi. Vă plângeaţi de intereferenţa politicului în justiţie şi eu am recunoscut-o prin abuzul făcut de Parlament. Dar în acelaşi timp vă atenţionez că, la rândul dumneavoastră, nu puteţi face abuzuri. Trebuie să rămâneţi în atribuţiunile dumneavoastră. Iau ce este în instanţe acum de la colegi de-ai dumneavoastră şi probabil că vor câştiga glorios. Unul cere acordarea tichetelor de masă, un magistrat. Are procesul în instanţă. Alt 
magistrat constatând că sunt categorii cărora statul le asigură maşina CASCO cere şi dumnealui, prin instanţă, ca statul să-i asigure maşina, asigurare CASCO. Un altul cere acordarea pe ore suplimentare pentru magistraţi prin invocarea discriminării faţă de ofiţerul de poliţie. Nu ştiu cât este de drept. Şi multe altele. Spor de fidelitate. Păi ce spor de fidelitate ar trebui să ia preşedintele României? Cred că toţi suntem datori cu fidelitate faţă de locul de muncă. De ce trebuie acordat un spor de fidelitate magistratului? Nu jură să respecte legile ţării? Îi plătim ca să-şi respecte jurământul sau care este semnificaţia acestei acţiuni deschisă de un magistrat? Sunt multe altele. Sunt 28 de cauze pentru care magistraţi din diverse puncte din ţară au introdus acţiuni care să le mai aducă bani. De la asigurarea maşinii până la tichetele de masă, şi aşa mai departe. Domnilor judecători şi procurori, rugămintea mea este să analizaţi foarte bine această situaţie care, după părerea mea, este o gravă ingerinţă în puterea Executivă, o substiuire de putere executivă. Nu este un drept pe care dumneavoastră l-aţi dobândit şi vi s-a luat. Ci este un drept pe care l-aţi avut dobândit şi vi s-a introdus în salariu, după care pe ordonanţă anulată vi l-aţi mai dat o dată. Acest lucru nu este de tolerat. Şi puterea legislativă şi executivă vor reacţiona într-un fel sau altul. Sigur, va trebui să găsim formula, mărirea legală a salariilor magistraţilor, dar nu printr-un abuz de putere. Este lucrul pe care eu l-am cerut Guvernului. Voi discuta şi cu grupurile parlamentare la revenire. Pentru că acest precedent este intolerabil. Vă repet, fiind unul dintre politicienii care susţin că magistratul, procurorul trebuie bine plătit. Cum la fel susţin că şi profesorul trebuie bine plătit sau medicul. Dar având în vedere importanţa şi faptul, realitatea că statul nu merge fără justiţie, sunt un susţinător al ideii că judecătorul, magistratul trebuie bine plătit. Însă vreau să găsim forma prin care să nu se facă prin ingerinţă în Executiv şi Legislativ. Vom vedea. Probabil pare o chestiune complicată şi vreau să vă spun că este doar o observaţie. Eu nu am dreptul să judec. Nu am dreptul să pun sub semnul întrebării hotărârile judecătoreşti. Dar ca şef al statului am obligaţia să veghez la buna funcţionare a instituţiilor. Iar dacă s-a produs cumva un abuz din acest punct de vedere, un abuz de putere, voi cere să fie reglementat corect prin menţinerea salariilor judecătorilor şi procurorilor. 
Nu asta este problema care mă deranjează. Ci modul în care s-a reglementat. Dacă nu am dreptate voi avea capacitatea să spun: “Nu am avut dreptate”. Dar dacă am cumva, şi vă invit şi pe dumneavoastră să citiţi expunerea de motive de la ordonanţa prin care s-au anulat aceste sporuri, probabil magistraţii care s-au pronunţat nu au citit-o. Era un alt subiect pe care doream să îl ridic. De asemenea, vă cer să aveţi în vedere că se intră într-un an de austeritate. Nu este dorinţa nici unui politician să spună că blocăm locuri de muncă libere, neocupate. Nu există această dorinţă. Nu există nici un fel de dorinţă a vreunui politician să spună: “Nu putem să dăm bani la salarii, la pensii.” Dar asta este realitatea. România intră în 2009 cu un deficit bugetar pe standarde europene de peste 5 la sută din PIB, în condiţiile în care avem o contracţie a producţiei industriale. Ca să fie mai uşor, ştiţi că dumneavoastră puteţi spune: “Nu mă interesează, statul să plătească”. Sau poate spune oricine. Domnilor judecători şi procurori, România are aproape 5 milioane de salariaţi activi, din care 1,5 milioane sunt bugetari şi din care 4,9 milioane sunt pensionari la stat, în afară de pensiile agricole. Câţi oameni credeţi că pot duce în spate 3,5 milioane de salariaţi care produc, că sunt sfera serviciilor, că sunt sfera industrială? Deci 4,9 milioane pensionari şi 1,5 milioane bugetar duşi de 3,5 milioane. Din păcate abordarea de anul trecut şi acum 2 ani a fost că bugetul de stat 
este locul nostru comun, acolo de unde ne înfruptăm toţi bugetarii şi nu ne mai interesează nimic altceva. Anul acesta lucrurile se vor schimba radical. Se vor schimba radical pentru că nu mai merge. Asta este o extindere la ce vă spuneam mai înainte. Nu mai vorbim de alte sporuri care sunt acum în pline procese. Le aveam notate pe aici, dar nu are rost să le mai reiau. Concluziile: nu mergeţi până la limita la care să constatăm oficial ingerinţa gravă a puterii judecătoreşti în puterea executivă şi puterea legislativă. Aşa cum politicienii, sau eu cel puţin, vă respectă independenţa aveţi în vedere că puteţi genera reacţia puterii legislative şi executive. Şi vă dau un tip de reacţie: se dau bani din bugetul de stat atâţi cât sunt şi nu cât aveţi scris în hotărârile judecătoreşti. Ce faceţi? Este o reacţie simplă, firească. Atâţi bani sunt. Deci atenţie la abordările de acest gen. Bugetul de stat nu este infinit. S-a crezut că este infinit, că duduie economia, s-a ajuns la deficit de minus 5 la sută din PIB ceea ce pune România într-o situaţie extrem de dificilă. Bun, aş veni la lucruri mai bune, dar acest lucru trebuia să îl spun pentru că am şi obligaţia să vă transmit sentimentele sau realităţile celorlalte puteri, eu având acces prin voia Constituţiei în toate puterile. Şi în Parlament să mă duc, şi la Guvern şi la dumneavoastră. Şi atunci vă transmit nişte discuţii care sunt şi în partea cealaltă. Ca să fie ştiute. Altfel cel puţin de când sunt eu Preşedinte, cred că un mandat eficient, cel desfăşurat de cele două doamne în fruntea CSM-ului. Sper ca şi un mandat în care vor fi numai bărbaţi de data aceasta, dacă prin vot aşa veţi decide, să fie cel puţin la fel de eficient. Şi chiar mi-aş dori mult ca responsabilizarea să vină într-o formă sau alta. Resopnsabilizarea individuală cred că este un mod şi de creştere a calităţii prestaţiei CSM-ului. Nicăieri organismele care îşi asumă colectiv răspunderea de fapt nu răspund de nimic. Şi la fel cum discutăm de responsabilitatea magistratului, care încă nu a răspuns pentru soluţiile greşite pentru care tot plătim la CEDO, încă nu a răspuns nici un magistrat în România şi mă întreb de ce? Cred că trebuie să venim şi către responsabilizarea fiecărui membru al CSM-ului pe o zonă de proprie responsabilitate. Pentru că în momentul de faţă, şi acesta este sentimentul meu, şi nu numai sentimentul meu. Este şi litera şi spiritul legii. CSM-ul administrează Justiţia în România, nu Ministrul Justiţiei. Şi apropo de acest 
lucru, cu scuzele de rigoare că nu-mi dau seama dacă ceea ce voi spune acum este corect din punct de vedere al legii. Eu ştiu de ce şi pentru o mustrare un magistrat trebuie să ajungă la CSM. Şi spunea bine domnul Lupaşcu: “Dar poate controla şi ministrul Justiţiei, poate controla şi procurorul general”. Da, poate controla, şi ce face? Dacă la nivelul procurorului general, la nivelul ministrului Justiţiei nu cred că se impune aşa ceva. Dar procurorul general dacă se duce, face un control la o unitate de parchet, dacă el nu poate aplica nicio sancţiune prompt, când a constatat neregula, care e eficienţa controlului? Poate că sancţiunile până la un anumit nivel, de genul mustrare, reţinere din salariu cu 5 la sută, poate nu chiar 10 la sută. Dar ceva trebuie lăsat şefilor de structuri, fie că discutăm de instanţe de judecată. Un şef de Curte de Apel trebuie să vină la dumneavoastră să vă roage să aplicaţi o mustrare, un şef de parchet de pe lângă o Curte de Apel la fel când el are responsabilitatea teoretică a funcţionării. Cred că puţină descentralizare, menţinând totul sub controlul CSM, nu strică. Pentru că orice magistrat sancţionat de şeful Curţii de Apel, de procurorul şef al parchetului de pe lângă Curtea de Apel, magistratul se adresează dumneavoastră şi dacă a greşit, dar procesul acesta foarte lung de a aplica o sancţiune minimală cred că este şi descurajant, şi ineficient. Cred că parte din sancţiuni pot fi delegate, dar, repet, nu ştiu dacă legea vă permite să 
delegaţi sau trebuie modificată. Dar este imposibil ca un şef de Curte de Apel să nu aibă drept să îşi sancţioneze un judecător care nu ştiu ce a făcut. Pentru ce trebuie să ajungă totul la dumneavoastră, din toată ţara asta? Eu vă cer scuze că mi-am permis să-mi dau cu părerea pe tema asta. Bun, mie mi se pare foarte greoi sistemul. Puteţi să o faceţi cum vreţi. Lăsaţi-o şi aşa, dar eficienţa suferă, mai ales cum aveţi prin lege inspecţiile. Numai ce am auzit aici, la sesizarea procurorului general nu aţi luat nicio măsură. Abia când s-a pornit o campanie de presă s-a revenit şi v-aţi autosesizat. Hai s-o închidem. Oricum mi se pare greoi sistemul de sancţiuni. Cred că şeful instituţiei ar trebui să aibă oarecare atribuţiuni din acest punct de vedere şi şi le asumă, că ajunge tot la CSM dacă nu e în regulă. Altfel, eu cred că anul 2009 poate fi un an bun din punct de vedere al justiţiei, dacă lucrurile vor merge în continuare într-un crescendo din punct de vedere al eficienţei CSM-ului ca unic, repet, unic administrator al justiţiei. Ştiţi, am văzut că au crescut şi la dumneavoastră numărul de sesizări de la cetăţeni, de la justiţiabili. Trebuie să vă spun că la Preşedinţie s-a dublat. Mare parte din sesizări sunt retrimise de la noi către dumneavoastră, pe unele nu le mai trimitem. Dar ştiţi care sunt cele care creează cele mai mari probleme? Unii ne trimit în copie hotărârea judecătorească definitivă şi irevocabilă şi ei cred că ar judeca Preşedintele. Spun domnule Preşedinte, aşa scrie acolo “Noi Preşedintele României” şi primul lucru trebuie să-i scriu omului “nu eu am judecat”. Nu se poate renunţa la chestiunea aceasta? Eu vă mulţumesc mult, vreau să vă asigur că eu vă voi fi un partener şi nu cred în chestiunea aceasta cu izolarea, una este izolarea şi alta este independenţa puterilor între ele. Puterile trebuie să găsească formula să comunice măcar, măcar să comunice, nu să se subordoneze una alteia, nu să-şi transfere una alteia interesele, dar comunicarea este esenţială. Şi eu cred că cel puţin în problema Codurilor şi a raportului care să ne facă să atingem obiectivul anul acesta chiar cred în nevoia de a comunica, între toate puterile - legislativă, executivă şi puterea judecătoarească. Aş mai spune un lucru, că se observă, şi nu vreau să dau niciun nume. Nu. Mai bine o spun când suntem numai noi, nu mai spun nimic. Poate o să vă invit la o şedinţă închisă, nu într-o şedinţă deschisă. Se pot organiza? Dacă se pot organiza vreau să facem şi o şedinţă 
închisă pentru că sunt lucruri care nu pot fi publice, dar pe care eu cred că dumneavoastră trebuie să le ştiţi, la modul cel mai sincer cred că trebuei să le ştiţi măcar la nivelul CSM-ului. Eu vă mulţumesc mult şi vă asigur de dorinţa mea de a face un parteneriat, vă asigur că am ridicat problema salariilor pentru că mi se pare că este ceva în neregulă cu modalitatea, nu cu nivelul salariilor. Salariile la magistraţi trebuie să fie în regulă, satsifăcătoare şi nu sunteţi mulţi, deci este o categorie căreia i se poate rezolva această problemă, dar după părerea mea trebuia altfel, dar repet, eu sunt inginer, eu s-ar putea să greşesc, dumneavoastră ca judecători. Eu vă mulţumesc mult şi vă doresc în modul cel mai sincer un an bun, că dacă aveţi dumneavoastră un an bun avem şi noi un an bun. 

Doamnelor şi domnilor, Încep prin a vă mulţumi pentru acceptarea invitaţiei de a participa la prezentarea raportului elaborat de Comisia de analiză a regimului politic şi constituţional din România. Aş vrea, de asemenea, să adresez mulţumirile mele sincere membrilor acestei comisii, conduse de profesorul Stanomir, pentru efortul făcut din 2008 încoace. Regret că domnii Dogan şi Crăiuţu, preşedinţi de onoare ai comisiei, nu au putut face deplasarea din Franţa şi Statele Unite în România, dar îl rog pe domnul Stanomir să le transmită recunoştinţa mea. Momentul de astăzi este important. Îmi pare bine că se întâmplă şi mi-aş fi dorit să vină mai repede. Imediat după alegerile din 2004, am cerut partidelor să înceapă o reflecţie constituţională. Motivul era unul singur şi el a fost, din nefericire, confirmat în ultimii ani. E vorba despre faptul că, în loc să fie un mecanism util, de deblocare a crizelor, Constituţia noastră a produs disfuncţionalităţi în mecanismele statului. Din motive asupra cărora nu vreau să insist, partidele noastre politice au amânat această reflecţie. Avem nevoie de o Constituţie care să nu ne împingă în conflicte, ci dimpotrivă să ne scoată din ele, pentru că orice conflict costă energie şi timp. Am decis în vara trecută să stimulez analiza regimului nostru politic şi constituţional prin înfiinţarea unei comisii. De această analiză are nevoie nu numai preşedintele României, de ea are nevoie România! Într-adevăr, o ţară care vrea să se modernizeze şi care e împiedicată în acest efort de propria ei lege fundamentală trebuie să găsească resurse pentru a depăşi situaţia de blocaj, inclusiv pentru a depăşi apatia clasei politice. Am recurs în general la specialişti ai dreptului constituţional din noua generaţie. Nu pentru că n-aş aprecia valoarea experienţei şi a expertizei şi a înţelepciunii acumulate de vechii constituţionalişti. Dar cred că este bine să dăm oportunitatea să se pronunţe specialiştilor care nu au fost implicaţi în elaborarea sau modificarea Constituţiei de la 1991. Avem, cred eu, nevoie de o privire nouă şi nepărtinitoare. Raportul intitulat Pentru consolidarea statului de drept conţine atât un diagnostic, cât şi o gamă de soluţii. Diagnosticul este elaborat pornind de la analiza funcţionării regimului. Aici, aş aprecia caracterul moderat, riguros şi nepasional al analizei. Pe de altă parte, Raportul conţine o serie de soluţii organizate în 23 de capitole, pentru tot atâtea mari probleme. Aş vrea să observ şi în această privinţă 
diversitatea, paleta largă de opţiuni avute în vedere de autorii Raportului. O privire unilaterală şi dogmatică ar fi fost o eroare. Societatea românească şi clasa ei politică au nevoie să cunoască toată seria de soluţii constituţionale posibile. Oamenii politici, partidele, cetăţenii au de acum de unde să aleagă. Raportul le oferă numeroase variante. În ceea ce mă priveşte, sunt conştient că un om politic responsabil trebuie să facă o alegere. Eu am ales. Am ales pornind de la o viziune despre ceea ce trebuie să fie România în anii viitori. Când spun acest lucru, am în vedere faptul că nu există o garanţie mai solidă pentru libertatea şi demnitatea unui cetăţean decât o bună Constituţie. Adică o Constituţie care să facă posibile practici previzibile şi soluţii viabile. Opţiunea mea este înrădăcinată, însă, în Raport. Luând în seamă diversele elemente propuse, le-am selectat pe cele care corespund viziunii mele. Insist asupra faptului că raportul este suficient de consistent pentru a îngădui altor politicieni, partidelor politice, cetăţenilor să îmbrăţişeze alte soluţii decât cele pentru care eu optez. Fiecare este liber să se inspire din Raport. Soluţiile pe care le îmbrăţişez eu sunt în număr de zece. Le voi enumera foarte succint. Prima dintre ele priveşte regimul politic în ansamblul său. Pornind de la ideea că este absolută nevoie de clarificarea naturii acestui regim, consider că soluţia cea mai bună pentru România este cea a unui regim semiprezidenţial. Nu cred că 
România are nevoie de un regim prezidenţial, în care şeful statului să fie şi şeful guvernului. De asemenea, consider că un regim parlamentar, în care şeful statului nu mai este ales direct de cetăţeni, nu exprimă voinţa naţiunii noastre. Nu cred că românii ar accepta să abandoneze dreptul de a-şi alege direct Preşedintele. Este însă nevoie de clarificarea semiprezidenţialismului şi anume de corelarea legitimităţii de care dispune Preşedintele cu pârghiile instituţionale de care se poate folosi pentru a-şi realiza mandatul încredinţat de popor. Dacă vom continua să alegem un Preşedinte care nu poate acţiona, vom nesocoti naţiunea şi vom diminua democraţia. Termenul cel mai bun pentru a caracteriza acest regim semiprezidenţial este echilibrul sau mai precis, divizarea echilibrată a puterilor şi a responsabilităţii, acestea sunt elemente fundamentale în opţiunea mea. În al doilea rând, consider că mecanismul dizolvării Parlamentului trebuie pus în acord cu regimul. Dizolvarea legislativului este pretutindeni un ultim recurs la rezolvarea crizelor politice. În Constituţia noastră, dizolvarea este legată exclusiv de eşecul formării guvernului în primele două luni de după alegeri. Ştiu că există interpretarea potrivit căreia o asemenea prerogativă acordată Preşedintelui i-ar spori în mod nemăsurat puterea. Eu cred că această obiecţie nu o fac decât cei care nu înţeleg rostul dizolvării. Atunci când negocierea politicienilor nu mai dă roade, cetăţenii sunt invitaţi la urne, iar acesta şi nu altul e rolul mecanismului de dizolvare. Ceea ce sporeşte este, deci, nu autoritatea şefului de stat, ci capacitatea instituţiilor de a acţiona, în chip responsabil, în momente de criză politică. A treia mea opţiune priveşte forma Parlamentului. Avem un sistem bicameral, în care cele două camere sunt foarte asemănătoare din punctul de vedere al reprezentării. Ele sunt alese în acelaşi mod şi în acelaşi moment, doar norma de reprezentare este diferită. În viziunea mea, putem opta pentru un sistem unicameral prin eliminarea uneia din cele două Camere. Motivul este acela că avem deja o Cameră, şi anume Parlamentul european. Consider că existenţa Parlamentului european este o garanţie suficientă atât pentru o bună reprezentare a intereselor generale ale românilor, cât şi pentru împiedicarea oricărui abuz al puterii legislative “autohtone”. Dacă naţiunea nu va dori totuşi să renunţe la una din Camere, acesta ar trebui oricum să fie ales astfel încât să reprezinte altceva decât Camera, 
de pildă interesele comunităţilor locale - şi aici mă refer la Senat. Eu optez însă pentru un sistem cu o Cameră. În al patrulea rând, vreau să exprim opţiunea mea în problema imunităţii. În această materie s-au produs numeroase abuzuri. Raportul propune o viziune foarte nuanţată. În ceea ce mă priveşte, consider că trebuie să regândim imunitatea aleşilor. Maximizarea protecţiei politice deja existente, a protecţiei asigurate pentru opiniile şi convingerile politice, pentru deciziile aleşilor naţiunii trebuie însoţită de eliminarea protecţiei pentru fapte de ordin penal. Egalitatea impune o asemenea soluţie. Egalitatea şi mai ales democraţia. O impune şi simţul elementar al dreptăţii. N-am întâlnit vreun cetăţean român care să creadă altceva despre imunitatea la fapte penale a aleşilor. Un ultim punct legat de Parlament priveşte credibilitatea acestei instituţii fundamentale. Consider că redarea credibilităţii se poate face în multe moduri. Unul dintre ele, absolut indispensabil, este restaurarea autorităţii legislative a Parlamentului prin limitarea severă a numărului şi a circumstanţelor în care sunt adoptate ordonanţe de urgenţă şi ordonanţe ale Guvernului. Urgenţa a ajuns să-şi piardă sensul. Dacă te uiţi pe numărul de ordonanţe din ultimul deceniu, ai impresia că România a fost în comă profundă, şi asta într-o perioadă de creştere şi modernizare. Parlamentul trebuie reaşezat în poziţia sa de unică instanţă de legiferare. Aşa cum am mai spus în numeroase ocazii, legiferarea 
va trebui să se facă în interes general şi nu în interesul unor grupuri. Efectele unei legiferări decise de interese de grup, nu de binele public le vedem cu toţii. Ultimul efect vizibil este dezordinea completă din sistemul de salarizare din domeniul public. Salariile nu au fost definite de criterii generale precum meritul şi însemnătatea socială a profesiei. Forţele decisive au fost presiunile de grupuri profesionale influente pe lângă Guvern, care au dus la situaţii scandaloase, la crearea unor adevărate privilegii bugetare. Cea de-a şasea opţiune despre care vreau să vorbesc priveşte reorganizarea administrativă. Consider că este necesar să renunţăm la sistemul administrativ creat în urmă cu 40 de ani. E un sistem greoi, care include 41 de judeţe şi municipiul Bucureşti, un sistem căruia i s-a adăugat acum un deceniu ficţiunea unor regiuni de dezvoltare care există doar pe hârtie. Actuala împărţire administrativă a ţării este un sistem care şi-a pierdut raţiunea, în condiţiile în care el a fost creat nu pentru a guverna o ţară liberă, ci pentru a-i controla, pentru a-i supraveghea pe cetăţeni. România nu mai este un stat poliţienesc şi nu are nevoie de atîtea unităţi administrative, care înseamnă şi tot atîtea birocraţii. E nevoie de o reîmpărţire administrativă suplă, astfel încât să avem 9 - 12 judeţe, aşa cum sunt definite acum în Constituţie, sau regiuni într-o Constituţie viitoare. Pe de altă parte, nu numele - judeţ sau regiune - este decisiv, ci raţiunea de a fi a acestor unităţi administrative. Iar această raţiune este dezvoltarea echilibrată şi durabilă a teritoriului. Această dezvoltare este posibilă dacă e creată, cu ocazia acestei reîmpărţiri a teritoriului, o veritabilă autonomie locală. Definirea clară a atribuţiilor şi responsabilităţilor comunelor şi ale oraşelor, respectiv ale judeţelor şi, în fine, ale eşalonului naţional reprezintă complementul necesar al redesenării decupajului administrativ. Aş adăuga aici un element, care nu ţine neapărat de Constituţie, ci de coerenţa sistemului politic. Redefinirea administrativă şi clarificarea mandatului fiecărui nivel de responsabilitate trebuie însoţite de o reamenajare coerentă a sistemului electoral, adică a felului în care sunt alese aceste instanţe. În clipa de faţă, sunt folosite în România nu mai puţin de cinci moduri de scrutin. Ca la noi, la nimeni! Avem, de altfel, trei moduri de scrutin majoritare - cîte unul pentru primari, pentru preşedinţii consiliilor judeţene şi respectiv pentru 
Preşedinte. Toate au specificul lor şi nu au un principiu comun. Şi, de asemenea, avem două moduri de scrutin proporţional - pentru consilii locale şi judeţene şi, respectiv, pentru Parlament. Această diversitate produce efecte nedorite la nivelul calităţii guvernării. Al şaptelea element al opţiunii mele politice priveşte Curtea Constituţională. Consider că e necesară recredibilizarea Curţii ca garant al supremaţiei Constituţiei. Din păcate, datorită actualei arhitecturi constituţionale, Curtea a fost împinsă să joace un rol de arbitru al vieţii politice. Curtea a trebuit să decidă tot ceea ce a blocat Constituţia. Nu e firesc să fie aşa. Curtea Constituţională are misiunea de a garanta supremaţia Constituţiei. Ea nu e menită să fie moderatorul conflictelor sau arbitrul orgoliilor diverselor partide. Să dăm, deci, Curţii locul ei firesc! Un alt dispozitiv constituţional cu adresare directă către cetăţeni este introducerea referendumului obligatoriu, adică Parlamentul să fie obligat să adopte o lege în domeniul care a făcut obiectul referendumului. Nu este admisibil ca în urma organizării unui referendum, chiar dacă populaţia doreşte adoptarea unei legi, Parlamentul să poată ignora voinţa cetăţenilor. Formula actuală a referendumului consultativ nu corespunde exigenţelor constituţionale ale articolului 2 care prevăd că: “Suveranitatea naţională aparţine poporului, care o exercită prin organele sale reprezentative, constituite prin alegeri libere, periodice şi corecte, precum 
şi prin referendum”. Un al nouălea element avut în vedere de mine în ceea ce priveşte revizuirea constituţională se referă la rolul şi structura Consiliului Superior al Magistraturii. Deşi nu a fost avut în vedere de către membrii Comisiei, consider că o regândire a dispoziţiilor constituţionale referitoare la această instituţie e necesară. În sfârşit, îmi asum consideraţiile din Raport referitoare la nevoia absolută de clarificare şi de aplicare directă a drepturilor cetăţenilor. Avem nevoie de o instituire clară a drepturilor cetăţenilor români. Consider, de asemenea, că este o dovadă de înţelepciune, dar şi de moderaţie definirea drepturilor economice şi sociale ca drepturi fundamentale accesibile în mod veritabil tuturor cetăţenilor. Altfel spus, consider că problema înscrierii acestor drepturi în Constituţie nu este o ocazie propagandistică, ci o oportunitate pentru a face o alegere constituţională concretă. Recapitulând, cele zece elemente prezentate trebuie văzute împreună: adoptarea unui regim semiprezidenţial coerent, definirea mecanismelor dizolvării legislativului, un sistem unicameral, eliminarea oricărui privilegiu al aleşilor care comit fapte penale, limitarea drastică a reglementării prin ordonanţe, un decupaj administrativ cu 9-12 judeţe sau regiuni şi o autonomie locală veritabilă, recredibilizarea Curţii Constituţionale, introducerea referendumului obligatoriu, regândirea rolului şi a structurii CSM, definirea clară a unor drepturi accesibile tuturor. Toate aceste elemente pot articula o opţiune republicană solidă. Când spun “opţiune republicană” nu am în vedere doar opoziţia acesteia în raport cu monarhia, ca formă de gestionare a puterii. În această privinţă, cred că lucrurile sunt clare: românii de astăzi au faţă de monarhie respectul pe care trebuie să-l arăţi oricărei părţi a patrimoniului naţional. Când vorbesc despre opţiune republicană, am în vedere ceea ce se înţelege prin această expresie în marile republici de astăzi, şi anume dezvoltarea unui sentiment patriotic bazat pe fapte, pe gesturi şi decizii responsabile. În sfârşit, vreau să afirm nevoia ca revizuirea Constituţiei să nu fie pripită, dar nici amânată sine die. Dacă, potrivit articolului 150, Guvernul îmi va propune revizuirea, eu o voi iniţia. Nu exclud, desigur, posibilitatea ca iniţiativa să vină de la o pătrime din deputaţi sau senatori, ori de la 500 de mii de cetăţeni. Nu pot încheia fără a exprima încă o dată gratitudinea mea pentru autorii Raportului. De acum încolo, 
nu numai eu, ci şi dumneavoastră, toţi cei interesaţi de problema Constituţiei se vor putea hrăni dintr-un raport substanţial, cu soluţii diverse, înţelepte şi moderate. Clarificarea diverselor aspecte ale problemei constituţionale nu poate fi făcută decât prin reflecţie şi dezbatere. Binele public ne cere să procedăm în acest fel. Mulţumesc încă o dată Comisiei, vă mulţumesc dumneavoastră pentru participare. Vă multumesc mult! 

În primul rând vă mulţumesc pentru invitaţie, iar în al doilea rând vreau să vă asigur că soluţiile viabile care vor fi discutate aici vor fi adoptate de guvern. Şi fac acest lucru nu din voluntarism, să vă asigur voluntar aşa..., bazându-mă pe posibilă influenţă, ci pe ceea ce am discutat aseară cu primul ministru, cu ministrul de finanţe, legat de nevoia proiectării şi adoptării rapide a viitorului buget. Este greu să spui ca Preşedinte, am mandatul guvernului, dar vă asigur că urgenţa de a stabili parametrii bugetului cât mai rapid a făcut ca guvernul să decidă ca astăzi să se întâlnească. Şi o să vă spun şi de ce. În timp ce guvernul constată că poate accepta maxim un deficit de 2 la sută însemnând circa trei miliarde, solicitările făcute de ministere pentru derularea angajamentelor asumate, înainte de a se cunoaşte situaţia reală a bugetului, ar împinge bugetul către un deficit de nouă procente. Ceea ce înseamnă că nu mai era nicio altă soluţie decât ca guvernul să se întâlnească astăzi, să fie discuţii între ministrul de finanţe şi fiecare dintre miniştrii, pentru a se putea angaja toţi în noua filozofie bugetară, filozofie generată, în primul rând, de realităţile economice globale şi naţionale. Să ştiţi că am un discurs foarte bun pregătit, dar nu o să-l utilizez pentru că însăşi intervenţia domnului Păunescu mă face să vin către lucruri mult mai pragmatice decât stabilirea unor principii generale. Sunt bune şi principiile generale, probabil că voi utiliza parte din ele, dacă doriţi pot să las pentru conferinţă discursul să se ştie care era discursul teoretic al Preşedintelui, dar cred că trebuie să ne îndreptăm către nişte realităţi imediate. Realitatea imediată este generată de situaţia economică în care evoluăm şi aici aş observa că avem câteva canale către care trebuie să privim în mod obligatoriu, primul şi cel mai important şi care este expresia crizei globale, dar şi a crizei în punctul cel mai sensibil pentru economia românească este legat de contracţia pieţelor. Deci aş spune unul din canalele pe care se manifestă criza este contracţia pieţelor, în mod deosebit a pieţelor de export, nu numai a pieţei interne, ceea ce explică diminuarea activităţii economice la foarte mulţi dintre exportatorii români. Luăm un exemplu, eram un mare exportator către Germania, către Marea Britanie, către Franţa, aici s-au produs contractări de piaţă masive, ca urmare a crizei. Este clar că avem o problemă majoră cu toţi producătorii români care aveau ca piaţă de 
desfacere principală Germania sau Franţa sau Marea Britanie sau orice altă piaţă. O a doua problemă majoră pe care o avem în economie este legată de finanţarea economiei româneşti şi, în mod deosebit, a proiectelor în derulare, sau care urmau să se deruleze, iar aici, privind către sistemul bancar românesc, sistem solid, dar care nu mai este alimentat cu bani de băncile care sunt acţionar majoritar în sistemul bancar românesc. Un al treilea canal care acţionează în această criză este cursul de schimb, pe care îl vedeţi mai bine decât mine şi probabil îl urmăriţi cu mai mare atenţie. Urmare a diminuării finanţărilor externe, presiunea toată s-a mutat pe moneda naţională. Şi, în sfârşit, al patrulea canal este încrederea investitorilor, încredere care s-a diminuat nu numai pentru România, ci pentru toate cele 12 ţări care au intrat în Uniunea Europeană începând din 2004 şi până în prezent, încredere care este diminuată şi pe pieţele ţărilor vechi ale Uniunii Europene şi care are ca efect diminuarea investiţiilor şi acolo.Cred că acesta este tabloul real de la care trebuie să plecăm. Aceste realităţi nu le putem substitui decât prin măsuri interne inteligente, eficiente şi, în paralel, cu creşterea încrederii în mediul de afaceri românesc. Aici aş face o observaţie, aş aduce întâi un argument, înainte de a pune degetul pe principalul responsabil de ceea ce se numeşte încredere. Priveam la deficitul de cont curent, în 2007 a fost de 14 la sută, un deficit care a crescut în ultimii 
ani, în 2007 ajungând la 14 la sută în 2008 s-a înregistrat o diminuare a deficitului de cont curent de la 14 la 13, dar diminuarea s-a produs pe un singur palier. Dacă în deficitul de cont curent din 2007 contributia guvernului prin modul de administrare a bugetului a fost de numai 2,5 la sută, deci restul de 11,5 a fost în responsabilitatea sectorului privat, în responsabilitatea economiei reale, pentru 2008 structura celor 13 procente este 4,5 la sută guvern cu cheltuielile guvernamentale şi 8,5 la sută economia reală. Ceea ce înseamnă că în timp ce economia reală, dumneavoastră, în speţă, aţi acţionat responsabil pe semnalele de criză pe care le-aţi primit, guvernul a acţionat iresponsabil, contribuind cu peste două procente la accentuarea deficitului. Dacă guvernul şi-ar fi menţinut măcar nivelul din 2007, am fi fost în faţa unui deficit de cont curent de 11 la sută, dar, din păcate, cel care este responsabil de nesesizarea direcţiilor de evoluţie economică a fost chair guvernul. Plecând de la această realitate, şi de asta am venit puţin în istoria recentă, 2007-2008, este clar că bugetul de stat trebuie să reflecte responsabilitatea guvernului, în reducerea cheltuielilor de funcţionare şi în acelaşi timp în creşterea cheltuielilor destinate învestiţiilor. Pentru a ieşi din dubiile deficitului anului 2008, vă pot spune că acesta este de 4,8 la sută pe cash şi pe angajamente de 5,21 la sută. Ceea ce înseamnă o depăşire majoră a deficitului bugetar prognozat care a fost la 2,3 la sută. 4,8 la sută deficitul pe cash înseamnă circa 7 miliarde, iar deficitul pe angajamente este de 8 miliarde, 7,81 miliarde euro. Aceste realităţi trebuie corectate prin actualul buget. Înainte de orice însă, înainte de a-şi construi bugetul, guvernul trebuie să privească la datoriile care, în opinia mea, reprezintă urgenţa zero. Privind la realitatea datoriilor pe care instituţiile centrale, generate prin unităţi ale ministerelor, înţelgem că, de fapt, economia este blocată chiar de guvern şi o să vă dau ciferele. La ora aceasta pe datorii facturate până la 31 decembrie, guvernul are datorii de 725 de milairde de euro. Şi pe datorii nefacturate, pentru că aşa cum spunea domnul Păunescu, la facturare trebuie să plăteşti obligaţiile la stat, chiar dacă nu ai încasat banii, pe datorii nefacturate alte 367 de milioane de euro, ceea ce înseamnă 1,1 miliarde. În opinia mea, primul lucru care trebuie făcut, şi în urma consultării cu ministrul de finanţe, este ca aceste datorii să fie 
urgent achitate pentru a da lichiditate agenţilor economici. Vă pot spune că din discuţiile pe care le-am avut aseară cu ministrul de finanţe, decizia este că a eşalonat până la mijlocul lunii martie aceste datorii să fie integral achitate pentru a da agenţilor economici posibilitatea să reintre în mişcare, altfel îi falimentează chiar guvernul. O altă problemă este legată de administraţiile locale, care în acest moment au datorii facturate de o jumătate de miliard de euro şi nefacturate de alte 400 de milioane de euro. Deci 500 de milioane cu 400 de milioane, iată mai vine încă un miliard şi aici. Practic, instituţiile publice au datorii fracturate şi nefacturate la agenţii economici de peste 2 miliarde de euro. Cred că prioritatea zero în momentul de faţă este deblocarea agenţilor economici prin plata datoriilor pe care statul, cu instituţii centrale şi locale, le are la ei. O altă prioritate a acestui buget trebuie să fie utilizarea banilor europeni. Vreau să fiu foarte clar, am preluat semnalul şi fiind public cu certitudine la ora aceasta l-a preluat şi guvernul, legat de plata TVA-ului. Nu ştiu care va fi reacţia guvernului, cum se va armoniza nevoia urgentă de bani pentru a plăti datoriile cu solicitarea pe care aţi făcut-o prin domnul Păunescu, dar o sursă formidabilă care trebuie adresată economiei româneşti sunt banii europeni. Vă dau cifrele la zi legate de această resursă care nu a fost utilizată. În momentul de faţă sunt viraţi în Ministerul de Finanţe de la Uniunea 
Europeană, în contul anului 2007 şi 2008, 1,85 miliarde euro, 1,85 miliarde euro. S-au cheltuit din ei 200 de milioane. Preponderent, mă refer la fonduri structurale, s-au cheltuit din ei 200 de milioane. Preponderent au fost studii, bineînţeles, şi cheltuieli pe proiecte încă nesemnificative, în doi ani de la intrarea în Uniunea Europeană. Deci, faţă de banii viraţi de Uniunea Europeană ca avansuri avem 1,6 miliarde de euro care nu sunt puşi la muncă din două motive: lipsă de proiecte credibile, birocraţie excesivă a ministerelor şi instituţiilor, centralizare excesivă. Agentul economic trebuie să vină să poarte traista pe la uşa ministerelor ca să i se deblocheze o finanţare. Aceasta este realitatea şi, sigur, vor fi destui analişti care să spună: cum poate spune Preşedintele aşa ceva, nu îi e permis lui. Ba, îmi este permis şi este o realitate pe care o ştiţi şi dumneavoastră. Efortul de a cheltui banii alocaţi de Uniunea Europeană este un efort care trebuie făcut cu două responsabilităţi, responsabilitatea dumneavoastră de a avea proiecte fezabile şi rapid implementabile şi responsabilitatea aparatului de stat care trebuie să servească investitorul şi nu să-l chinuie. În această direcţie se va îndrepta efortul actualului guvern de a facilita utilizarea banilor de către orice investitor care are un proiect fezabil. Vestea proastă este că dacă avem viraţi 1,8 miliarde deja în trezorerie ca avansuri, în fapt aveam dreptul să cheltuim până la ora aceasta, până la 1 ianuarie, trei miliarde de euro, 2,9 miliarde pe fonduri structurale, dar nu s-au pus la dispoziţia României decât avansuri, pentru că ministerele nu au putut promova proiecte consistente. Pentru anul acesta, în total, vom avea la dispoziţie până la 31 decembrie 5,9 miliarde euro. Ori, eu cred că înlesnirile sunt foarte importante şi cu certitudine guvernul le va analiza, când mă refer la înlesniri chiar la această propunere a domnului Păunescu mă refer, dar marea problemă este că şi unii şi alţii, şi administraţie centrală, locală, dar şi comunitatea de afaceri trebuie să înţeleagă că aceşti bani sunt sursa reală de mişcare a României în această perioadă. Aş mai face o observaţie legată de transparenţă. Intraţi pe site-urile oricărui minister care pune la dispoziţie bani, în primul rând vom observa bani europeni, la ei mă refer, vom observa o terminologie diferită, neuniformizată, fiecare minister utilizează propria-i terminologie, în aşa fel încât un investitor nu înţelege foarte bine dacă se referă 
la acelaşi lucru uitându-se pe site-ul Ministerului Educaţiei şi Cercetării , spre exemplu, sau pe site-ul Ministerului Transporturilor ori al altui minister. Fiecare aproape a adoptat propria lui terminologie. Investitorul nu înţelege dacă sunt bani nerambursabili sau bani rambursabili. Transparenţa deci este o altă cheie a utilizării rapide a banilor. Dacă ne referim la mediul de afaceri, vă pot spune o apreciere care este deja o abordare fermă a Ministerului de Finanţe, că deficitul bugetar nu poate depăşi 2 la sută şi că o puternică restrângere a risipei din bani publici trebuie să se facă. Am să vă dau un exemplu care pentru mine este nu şocant, că doar nu vin de pe altă planetă, nu are cum să te şocheze ceva ce vezi că se perpetuează, dar bugetul de stat susţine, dincolo de acţiuni sociale, 4,9 milioane de pensionari la stat, încă vreo câteva milioane de pensii agricole şi un 1,5 milioane de funcţionari publici. Toate acestea le fac 3,5 milioane de oameni care produc în sfera serviciilor sau producţie directă. Nu este posibil acest dezechilibru. 3,5 milioane de oameni care lucrează în sfera serviciilor şi în industrie să susţină 1,5 milioane de bugetari, extrem de racordaţi la bugetul de stat, prin legi speciale de salarizare, pensionare; 4,9 milioane pensionari din asigurările sociale de stat şi încă două-trei milioane de pensionari cu pensii agricole. Nu spun despre niciuna că este mare, vorbesc doar că sursa corectă de diminuare a cheltuielilor este aparatul de 
stat şi limitarea cheltuielilor cu salarii şi pensii pentru aparatul de stat. Aici guvernul trebuie să fie extrem de hotărât şi să nu privească la anul 2009 ca la un an electoral. Este apelul pe care l-am făcut şi la formarea acestei coaliţii, apelul pe care-l fac şi acum public, anul 2009 dacă va fi tratat ca an electoral pentru alegerile europarlamentare din iunie şi prezidenţialele din sfârşitul anului, va fi un an ratat. Eu îmi asum măsurile de austeritate pe care guvernul ar trebui să le ia, în speranţa că le va lua, pentru că altfel sacrifică România. Aş vrea să mai spun câteva cuvinte şi cu asta o să închei, precizând încă o dată că principala sursă care trebuie utilizată pentru diminuarea impactului crizei sunt banii europeni care sunt nerambursabili. Şi concluzionând că este o dublă responsabilitate: administraţie şi comunitate de afaceri. Administraţia să nu mai chinuie comunitatea de afaceri pentru a-i pune la dispoziţie aceşti bani, comunitatea de afaceri să aibă proiecte. Din acest punct de vedere vă pot spune că există o foarte mare deschidere la Comisia Europeană pentru a ne sprijini, nu numai cu o eventuală finanţare a deficitului de cont curent, dar şi cu o simplifcare majoră a procedurilor de accesare a fondurilor prin achiziţii publice. Discuţia am avut-o cu preşedintele Barroso, cu echipa dânsului, cu primul-ministru al României, cu membri ai Guvernului României săptămâna trecută la Bruxelles, pe 12 ianuarie a.c. Luni, şi aici este un semnal pe care vi-l trag, şi iată o probă de netransparenţă, angajamentul meu a fost că luni Guvernul României transmite Comisiei Europene noua formă propusă de guvern pentru achiziţii publice. Cred că nu aţi fost consultaţi. O să vă informez eu atunci şi responsabilul de proiect este domnul ministru Puşcaş, pe care vă rog să-l sunaţi cu toate telefoanele, imediat după această întâlnire. Această lege, sâmbătă şi duminică, trebuie să o vedeţi şi dumneavoastră şi guvernul să lucreze cu dumenavoastră pentru ca Legea achiziţiilor publice, pe de o parte, să respecte standardele, criteriile europene, pe de altă parte, să fie profund debirocratizată. De ce această necesitate: Legea achiziţiilor publice, în forma în care ea este acum, a fost discutată cu Comisia Europeană, era o condiţie înainte de intrarea în Uniunea Europeană şi are un nivel de birocraţie draconic aproape, pentru că România încă nu era suficient de credibilă că va utiliza, fără încercări de fraudare, fondurile europene. În acest moment există deschiderea 
Uniunea Europeană să renunţe la foarte multe condiţii forţate din legea care a fost convenită pentru România să se vină pe o lege simplă. De altfel, criteriul enunţat a fost: dacă în urma intervenţiei României de la Consiliul din decembrie s-a redus timpul de aprobare a unui proiect la Bruxelles, de la 87 de zile, la maxim 30 de zile, solicitarea noastră a fost: bun, am redus la Comisia Europeană la 30 de zile, deci trebuie să venim cu o procedură foarte rapidă şi la intern pentru ca intervenţia noastră să fie eficientă. Acest lucru se va întâmpla şi eu voi cere domnului Puşcaş ca, prin domnul Păunescu, să vă informeze imediat în această după-amiază despre stadiul şi obiectivele pe care le are pentru simplificarea acestei legi. M-aş îndrepta către finalul intervenţiei mele, deşi aş avea foarte multe să spun, făcând o menţiune legată de ceea ce am făcut şi voi continua să fac în perioada premergătoare alegerilor, când am fost în foarte multe societăţi şi două lucruri au fost fundamentale. În mod paradoxal, foarte puţini s-au plâns de finanţare, foarte puţini, şi am fost în societăţi mari, de ce am fost în societăţi mari? Pentru că acestea au o colaborare extrem de intensă cu întreprinderi mici şi mijlocii pe orizontală. Două lucruri au spus consecvent: piaţă, calitate, pregătire profesională-personală, plângându-se de foarte slaba calitate a forţei de muncă ce iese din diverse structuri de educaţie. Vreau să ştiţi că avem 3,6 de miliarde de euro de la Uniunea Europeană 
pentru calificare, recalificare forţă de muncă şi alte acţiuni care vizează ridicarea nivelului de pregătire a forţei de muncă. Ce observ? Este capitolul la care s-a cheltuit cel mai mult din fondurile alocate de Uniunea Europeană, dacă luăm ca proporţie, vreo 46 de milioane de euro deja cheltuiţi, şi în mod cert, aici vă invit să priviţi cu multă atenţie. Alocarea acestor fonduri se face foarte simplu şi rapid, te autorizezi şi pe urmă îţi deschizi câte un “birouţ” în toate oraşele din ţară şi spui că faci reconversia forţei de muncă pentru orice, de la asistenţă medicală până la zburător în cosmos. Vă atenţionez că s-ar putea ca firmele care şi-au creat această structură şi care cheltuiesc foarte bine, am observat anul trecut, singura zonă la care aş da foarte bine pentru viteza de cheltuire, ar putea să pregătească forţă de muncă neadecvată şi care nu vă este necesară, dar care intrând în gama de calificări acceptate de Uniunea Europeană, îi strâng 20-30 într-o clasă, îşi aduc oameni care vin şi predau şi dumneavoastră nu vă sunt utili. Am văzut acest lucru şi la Azomureş şi la Nokia şi la Sidex-Galaţi şi şantierele navale. Nu cred că aceste firme care s-au mişcat foarte repede, şi bravo lor, pregătesc sudori de înaltă calificare pentru şantierele navale, pregătesc oameni pentru Nokia pentru că asta e greu. Deci vă atenţionez că această sursă de finanţare este practic în mâna dumneavoastră, să vă calificaţi forţa de muncă. Aş mai spune că avem o problemă legată de ceea ce se numeşte îmbunătăţirea guvernării, pe fond. Până la urmă, tot ce v-am vorbit în intervenţia mea, care deja a devenit exagerat de lungă, are un singur cuvânt sau două cuvinte care o pot defini: buna guvernare. Buna guvernare înseamnă corecta alocare de resurse, iar din acest punct de vedere dumneavoastră trebuie să fiţi primii parteneri ai realizării unei bune guvernări. Pe de o parte, prin parteneriat, patronate şi sindicate cu guvernul, iar pe de altă parte prin eficienţa pregătirii proiectelor. Vreau să ştiţi că nu se renunţă la obiectivul ca în 2014 să se realizeze trecerea la euro, chiar pe fondul acestei crize. Nu vreau să intru în detalii de ce am ajuns aici, dar este clar că în România este mai necesară ca oricând buna guvernare. Opusul bunei guvernări se numeşte proastă guvernare şi ea a constat, până la sfârşitul lui 2008, în alocarea netransparentă a resurselor financiare ale bugetului, în alocarea discreţionară a acestor resurse. Când spun netransparenţa alocării resurselor, 
vă pot spune că şi în timpul campaniei electorale, sunându-l pe ministrul de finanţe, şi există şi documente pe de altă parte, întrebându-l care va fi deficitul, mi-a confirmat 2,3 la sută şi cel mai mult o să ne apropiem de un 3. Un guvern care îşi rectifică bugetul de cinci ori pe an, de multe ori nejustificat, este un guvern care nu poate fi suspectat de bună guvernare. De aceea actualului guvern i-am cerut fără echivoc să facă un buget pentru anul 2009, fără perspectiva rectificărilor. Nimeni nu trebuie să se gândească: “nu are nimic, e mai puţin acum pentru salariile funcţionarilor publici, dar ne va mai da cineva în iunie”. Toţi ordonatorii de credite trebuie să ştie că bugetul va fi utilizat ca instrument de stopare a desfrâului cheltuielilor cu salariile în sectorul public şi ceea ce vor primi prin bugetul de stat va fi ceea ce vor avea până la sfârşitul anului. De asemeni, bugetul de stat va fi utilizat ca pârghie pentru temperarea abuzurilor în auto-salarizarea pe care unele sectoare bugetare şi-au asigurat-o. Cam acestea sunt câteva elemente pe care am vrut să vi le spun. Veţi vedea că există programe prioritare, aşa cum ele au fost anunţate şi bugetul va reflecta acest lucru; de genul: investiţii în infrastructură, în programul de autostrăzi, sume alocate pentru IMM-uri, sume alocate pentru izolarea termică a blocurilor sunt programe serioase care vor fi acompaniate în susţinerea financiară cu bani din bugetul de stat. Dar lansarea acestor programe, fie că e vorba 
de IMM-uri, fie că este vorba de infrastructură, fie că este vorba de izolarea termică a blocurilor, lansarea acestor programe şi susţinerea lor şi cu bani din bugetul de stat, componentă autohtonă, este posibilă numai printr-o puternică restrângere a cheltuielilor cu aparatul de stat care a devenit excesiv în ultimii ani. Excesiv, neproductiv şi a făcut din beneficiarii serviciilor aparatului de stat o piaţă, nu aş spune neapărat de corupţie, o piaţă a dispreţului faţă de cel pe care trebuie să-l serveşti, iar acest lucru va fi, se va încerca rezolvarea lor prin pârghia bugetului de stat. Am să fac nişte aprecieri şi politice pentru că este prima mea întâlnire cu dumneavoastră după aceste alegeri. Sunt lucruri pe care le-am spus în timpul discuţiilor prin care am sprijinit formarea acestei coaliţii, care reflectă decizia celor două partide şi nu a mea, dar mi-am asumat responsabilitatea pentru formarea unui guvern în această structură politică. Obiectivul meu a fost, după ce am constatat că oricum altceva a eşuat, sau compensarea pe care eu am avut-o ca explicaţie a fost că o astfel de majoritate poate reforma România. Numai cu astfel de majorităţi putem să reformăm ţara. Vreau să cred că acest lucru se va întâmpla. Dacă o astfel de majoritate nu va reforma România, ea nu se justifică, devine doar o majoritate clientelară care şi-a împărţit nişte posturi. Avem nevoie de modernizarea României, fie că vorbim despre modernizarea Constituţiei României - şi nu cum vreau eu, ci aşa acum vor românii. Avem nevoie de o reîmpărţire administrativă care să diminueze birocraţia. Prea multe 41 de judeţe cu tot atâtea birocraţii. Avem nevoie de o lege a salarizării în domeniul bugetar şi ea trebuie negociată până la un punct, iar dacă nu se depăşeşte punctul critic, un guvern cu o asemenea majoritate va trebui să-şi asume răspunderea în faţa parlamentului şi să avem o lege a salarizării. Avem nevoie să dispară legile speciale de salarizare şi pensionare în care nu contribui la bugetul asigurărilor sociale, dar eşti “foarte special” pensionat şi plătit. Avem nevoie de reforma educaţiei şi îmi menţin punctul de vedere, reformă contra salarii decente în ceea ce priveşte educaţia. Sigur, toţi vor spune “la toţi să ni se dea”. Da, pe măsură ce putem. Dar nu poţi să ai un profesor de IT care a terminat universitatea, să-ţi vină într-un liceu sau într-o şcoală generală cu 700 de lei. Se va duce la o bancă. Nu poţi să ai un profesor de limba engleză, să-l înveţe pe copil ce e de 
învăţat, cu tot aceeaşi 700 de lei, venit din universitate. Şi asta trebuie să înţelegem toţi. Am observat jocul condiţionărilor, dacă da aici, da şi dincoace. Pur şi simplu, nu se pot toate odată. Şi de soluţiile jumătăţilor de măsură ne-am săturat. Vreau să înţelegeţi că nu este un angajament legat de salarizarea din educaţie ceea ce am spus, ci aici v-am spus ceea ce eu cred că trebuie făcut. Aş mai face o ultimă observaţie, pentru că am atâtea să vă spun, m-aţi chemat foarte rar. Acum, am prins ocazia şi vă execut, vă ţin în ascultare. Mă uit la agricultură şi poate aici sunt şi oameni care se ocupă de industria alimentară şi de agricultură. Este una din marile probleme pe care le avem, nu reuşim să ne hrănim populaţia. În acelaşi timp, avem pretenţia că ne ocupăm de agricultură, dar tratăm producţia agricolă ca pe un produs finit. De fapt, aici este problema pe care noi o avem pe fond, legată de agricultură. Avem potenţial de producţie, dar ne bucurăm că producţia finită este grâu, producţia finită e carne, producţia finită e sfeclă sau ce o mai fi. Până când nu legăm producţia agricolă de industria alimentară, să valorificăm producţia agricolă, vom fi nişte simpli crescători de plante şi de animale, care au renunţat, aproape deliberat la valorificare, la etapa care aduce şi profit. Agricultura e subvenţionată, orice export de grâu e export de subvenţie. Orice export de porumb e export de subvenţie. Orice export de carne de vită e export de subvenţie. Dacă aţi declanşa 
o politică puternică de localizare a întreprinderilor mici şi mijlocii pentru valorificarea producţiei agricole în mediul rural, ar fi una din şansele extraordinare ale României şi care, eu cred, ar absorbi şi forţă de muncă, ar valorifica şi producţia agricolă şi ar avea un impact extraordinar pentru diminuarea importurilor de alimente, ajutând formidabil corectarea problemelor pe care le avem pe deficitul de cont curent. Sigur, agricultura reacţionează rapid, ce-i dai anul ăsta, îţi dă producţie anul viitor. Să faci atâtea IMM-uri este mai greu, dar o politică de aşezare a întreprinderilor mici şi mijlocii pentru valorificarea producţiei agricole chiar în mediul rural ar fi o soluţie extraordinară şi pentru ridicarea mediului rural Fără industrializarea de acest tip a mediului rural, mediul rural va rămâne în continuare sărac şi dependent. Cu cât va avea producţii mai mari, cu atât va fi mai sărac, pentru că produsele se vor vinde mai ieftin, dacă nu îndreptăm către mediul rural întreprinderi mici şi mijlocii care să valorifice producţia agricolă. De ce să nu vină la oraş pâine din jurul Bucureştiului, patiserie? De ce să nu vină tot ce avem nevoie din jurul Bucureştiului? Şi apropo, poate sunt şi reprezentanţi ai patronatelor din agricultură. Domnilor, am fost unul dintre politicienii care au spus: “Mă duc în hipermarket şi cumpăr produse româneşti”. Foarte adevărat. La lactate, stăm relativ bine, chiar dacă nu sunt firme cu capital românesc, sunt firme care produc în România, multe din ele. Dar la legume, fructe este un dezastru şi vă fac o invitaţie: mergeţi şi cumpăraţi o salată de import, o căpăţână de salată din import de la Carrefour Orhideea şi cumpăraţi şi o salată românească. Nu, vă spun că acolo este, altfel nu o s-o puteţi găsi. Să vedeţi cum este ambalată aceea şi cum este prezentată salata românească. Deci cred că, dincolo de a fi nemulţumiţi că românii nu consumă întotdeauna producţie agricolă românească, trebuie să privim cu toată sinceritatea şi cum o prezentăm şi cum o vindem. Eu vă mulţumesc mult şi vă stau la dispoziţie în continuare. Scuze pentru foarte lunga intervenţie. Vă mulţumesc. 

Domnule ministru, Încep prin a vă dori mult succes! Aveţi o misiune dificilă. Pe de o parte, ordinea publică, siguranţa cetăţeanului, lupta împotriva criminalităţii şi, în acelaşi timp şi în egală măsură, responsabilitatea pentru bună funcţionare a administraţiei locale. Când vorbesc de buna funcţionare a administraţiei locale, nu mă refer la a substitui aleşii. Ştiţi foarte bine cât de mare este responsabilitatea alesului şi, în acelaşi timp, intangibilă şi nimeni nu poate interveni în autonomia locală, atâta timp cât este ea. M-aş bucura mult ca, într-un timp scurt, ceea ce declaraţi frecvent dumneavoastră, ceea ce declaram eu, ceea ce declarau şefii celor două partide ale coaliţiei la guvernare, că trebuie să descentralizăm activităţile pentru a mări nivelul de autonomie al comunităţilor locale, să devină o realitate, şi din acest punct de vedere vă asigur de tot sprijinul meu. Am convingerea că, fiind un om care provine din administraţia locală, veţi înţelege mult mai bine importanţa unui proces rapid de descentralizare şi creştere a autonomiei locale. Un alt lucru pe care aş dori să-l subliniez, să-l spun cu prietenie preşedinţilor celor două partide: protocolul semnat între cele două partide nu îmi este opozabil. Ştiţi foarte bine că nu am fost implicat nicio clipă în negocierea acestui protocol, ştiţi foarte bine că nu am nici favoruri, nici obligaţii de pe urma acestui protocol. În ceea ce mă priveşte, voi acţiona constituţional, şi din acest motiv fac un apel la ambele partide ca problemele interne să nu fie transferate către guvern, pentru că nu voi mai da curs niciunei acţiuni care are ca rezultat afectarea executivului din motive interne. Este prima şi ultima dată când fac acest lucru. În ceea ce priveşte evoluţiile viitoare, aş vrea să profit de acest prilej, cu o prezenţă impresionantă a presei, pentru a vă atenţiona asupra evaluărilor făcute de Comisia Europeană cu privire la deficitul bugetar al României. Vreau să ştiţi că cifra, sau să confirm că cifra acreditată de Comisia Europeană din punct de vedere deficit este corectă, repet, corectă - 7,5 la sută deficit dacă toate legile adoptate în 2008 se vor aplica, iar acest lucru este confirmat şi de evaluarea noastră, în urma solicitărilor făcute de miniştri la prima analiză a bugetului, unde a ieşit cam 9 la sută, deci este corectă cifra. De aceea, public, vreau să se ştie că diferenţa de la 7,5 la sută deficit bugetar evaluată de Uniunea Europeană, repet, corect în baza legilor existente, reprezintă 
un extraordinar efort pe care guvernul trebuie să-l facă în raţionalizarea cheltuielilor bugetare pentru a-şi atinge ţinta fixată şi cu care astăzi ministrul de finanţe s-a dus la Ecofin, urmând să anunţe vă vom avea un deficit bugetar de 2 la sută. Deci, au dreptate ambele părţi care au prezentat cifrele: atât guvernul, care a anunţat intenţia de a construi un buget cu 2 la sută deficit, cât şi Uniunea Europeană, care a luat legile în vigoare în România şi care, prin aplicarea lor, ar duce la acest deficit catastrofal, care aruncă România într-o formidabilă criză şi în crearea unor dezechilibre macroeconomice care nu vor mai putea fi controlate. Repet, profit de acest prilej pentru a ruga guvernul să facă ce este în interes naţional, adică reducerea masivă a cheltuielilor, şi în cazul în care veţi face acest lucru, vă asigur de solidaritatea mea cu guvernul, pentru că ştiu care ar fi efectele dacă nu se face acest lucru. Vă mulţumesc mult! Domnule ministru, încă o dată vă doresc mult succes, şi ca viitor membru CSAT vă asigur de un deplin parteneriat al meu cu dumneavoastră şi cu instituţia pe care o reprezentaţi. Vă mulţumesc mult! 

Preafericirea Voastră, Doamnă preşedinte a Camerei Deputaţilor, Domnule Prim-ministru, Doamnelor şi domnilor miniştri, Înalt Prea Sfinţiile şi Prea Sfinţiile Voastre, Onoraţi membri ai Academiei Române, Stimaţi membri ai Parlamentului României, Doamnelor şi domnilor, Am deosebita onoare şi bucurie de a fi împreună cu dumneavoastră pentru a aniversa 150 de ani de la Unirea Principatelor Române, aici, în Palatul Patriarhiei, fost Palat al Camerei Deputaţilor, ridicat acum un secol pe locul în care Adunarea Electivă a Ţării Româneşti l-a votat în unanimitate pe Alexandru Ioan Cuza, cel care fusese deja ales în Moldova, pe 5 ianuarie 1859. Alegerea de la Bucureşti, din 24 ianuarie 1859, a fost reţinută de istorie ca dată-simbol a Unirii Principatelor. Dubla alegere a lui Alexandru Ioan Cuza este expresia capacităţii oamenilor vremii, adevăraţi patrioţi şi oameni de stat, de a răspunde politic constrângerilor externe şi a trece peste divizările interne şi interesele personale. Iată de ce putem spune că 24 ianuarie reprezintă un moment de graţie al istoriei românilor, un moment de înţelepciune politică, un moment fondator al naţiunii noastre. Suntem aici, pentru a sărbători acest mare eveniment al istoriei României moderne, reprezentanţi ai instituţiilor statului, cât şi ai celui mai înalt for al culturii şi al ştiinţei româneşti - Academia Română, precum şi ai Bisericii Ortodoxe Române, ai cărei membri au contribuit, de-a lungul timpului, la împlinirea unităţii naţionale. Sunt deosebit de onorat să evoc, în acest sens, personalitatea mitropolitului Nifon al Ţării Româneşti, precum şi a celorlalţi mitropoliţi sau episcopi care au participat la mişcarea unionistă, dovedind solidaritatea Bisericii Ortodoxe cu aspiraţiile poporului şi participarea acesteia la proiectul de modernizare a societăţii româneşti. Aş dori să exprim, în acest moment aniversar, importanţa pe care Unirea Principatelor a avut-o pentru modernizarea României şi pentru dimensiunea sa europeană. Unirea de la 1859 reprezintă o primă izbândă în procesul de constituire a statului naţional, de recunoaştere politică a voinţei românilor şi a unităţii de neam şi de limbă. Prin ea, principiile generaţiei de la 1848 au putut fi aplicate şi consolidate. Alături de această victorie, dacă urmărim cu atenţie actele care au urmat proclamării Unirii, putem constata existenţa unui proiect al generaţiei unioniste, un proiect pentru societatea acelor timpuri şi totodată un extrem de important proiect vizionar. Reformele 
care au urmat Unirii Principatelor, în pofida dificultăţilor, au inaugurat cu adevărat “epoca nouă” pe care o anunţa Kogălniceanu în cuvântul său de la Iaşi, şi au dat Principatelor dimensiunea civilizaţiei europene. În doar câţiva ani, consecinţele modernizatoare ale Unirii s-au făcut simţite în toate domeniile. Lecţia cea mai însemnată a acestei Uniri, pentru noi, cei de astăzi, este cea oferită de curajul şi determinarea de a crede într-un proiect care construieşte naţiunea modernă şi dă sens istoriei. Aniversarea Unirii de la 1859 ne aminteşte de aceste idealuri, cât şi de responsabilitatea noastră de a acţiona în interesul naţiunii, de a exprima şi de a realiza aspiraţiile românilor. Unirea Principatelor Române, desăvârşită de Marea Unire de la 1918, pe care o celebrăm în fiecare an cu prilejul Zilei Naţionale, rămâne pentru noi o victorie a spiritului naţional, un model de viziune pentru devenirea modernă a României. Vă mulţumesc! 

Domnule director, Doamnelor şi domnilor, Dragi copii, Mă bucur foarte mult că la un asemenea eveniment sunt şi copii. Domnule director, vă mulţumesc pentru invitaţie şi vă mulţumesc pentru deschiderea acestei expoziţii. Personal revin cu plăcere la Muzeul Naţional de Istorie a României: anul trecut, am participat la deschiderea expoziţiei dedicate celebrării a 90 de ani de la Marea Unire, anul acesta Muzeul a pregătit o expoziţie despre un alt mare eveniment al istoriei românilor: Unirea Principatelor. Aniversarea a 150 de ani de la Unirea Principatelor Române este o sărbătoare a României moderne; un prilej pentru cetăţenii României de astăzi de a cunoaşte mai bine momentul fondator de la 24 ianuarie 1859 şi de a reflecta împreună la valorile şi principiile care i-au animat pe făuritorii Unirii. Aniversarea pe care o celebrăm solemn în aceste zile ne îndeamnă să facem apel la memoria naţiunii noastre, care s-a constituit în jurul aspiraţiilor de unitate, libertate, suveranitate: aspiraţii pe care le-a împlinit de-a lungul mai multor etape istorice. 24 ianuarie 1859 este data alegerii unanime în Ţara Românească a lui Alexandru Ioan Cuza, care fusese votat ca domn pe 5 ianuarie, în Moldova. Este o dată-simbol, care exprimă capacitatea românilor de a acţiona solidar şi de a răspunde cu înţelepciune exigenţelor timpului pe care îl trăiau. Ceea ce condiţiile externe nu permiteau, dar nici nu interziceau în mod explicit, s-a realizat prin acest efort de voinţă naţională şi de inteligenţă politică. Astfel a început o “epocă nouă”, după cum spunea Kogălniceanu, un timp al reformelor, un proces de modernizare pe care îl continuăm astăzi. Acesta este motivul pentru care putem vorbi despre Unirea de la 1859 ca de un moment de inaugurare al României moderne; un moment pe care îl datorăm nu numai circumstanţelor istorice, ci mai ales capacităţii unor personalităţi care au ştiut să exprime voinţa românilor şi să acţioneze pentru binele naţiunii. L-am amintit pe Kogălniceanu, autorul faimosului discurs către noul domn Alexandru Ioan Cuza, discurs în care îi spunea: “Fă ca legea să înlocuiască arbitrariul! Fă ca legea să fie tare!”. Sunt cuvinte care trebuie să ne anime şi astăzi! Alături de Kogălniceanu, a stat poetul Vasile Alecsandri, care a îndeplinit apoi, de mai multe ori, funcţia de ministru de externe, au stat Costache Negri, Ion Ghica, Nicolae Creţulescu şi mulţi alţii. Faptele acestor mari personalităţi ale românilor se cuvine să fie cunoscute şi preţuite. Avem nevoie 
de însufleţirea pe care curajul, devotamentul, încrederea lor în destinul naţiunii noastre ne-o transmit peste timp. Evocând contribuţia marilor nume ale Unirii Principatelor, cinstim valorile care i-au călăuzit şi prin care au rămas fideli idealurilor naţionale. Astfel, expoziţia pe care o deschidem astăzi, la Muzeul Naţional de Istorie a României, este un prilej de a conştientiza faptul că istoria nu este doar memorie, ci şi un izvor de inspiraţie şi valoare. Doresc să le mulţumesc organizatorilor şi tuturor celor care au contribuit la realizarea acestei expoziţii consacrate sărbătoririi Unirii Principatelor ca eveniment al României moderne. Vă mulţumesc! 

Bună ziua, dragi ieşeni, bună ziua, români! Ca de obicei, 24 ianuarie ne găseşte împreună în oraşul în care am copilărit, în oraşul de care este legat începutul intrării mele în adolescenţă, oraşul din care Copoul este parte din sufletul meu, la fel ca şi statuia lui Cuza, unde veneam cu şcoala şi sărbătoream 24ianuarie. Este un moment important 24 ianuarie. El a fost prefigurat de paşoptişti, la 1848, iar idealurile paşoptiştilor au început a se împlini odată cu alegerea domnitorului Alexandru Ioan Cuza, pe 5 ianuarie, de Adunarea Electivă de la Iaşi. A urmat 24 ianuarie la Bucureşti, moment care, prin alegerea lui Cuza, a însemnat piatra de temelie a statului român modern, o piatră de temelie care a evoluat. S-a spus de Unirea cea mare din 1918. Atunci, la 1859 şi la 1918, români şi politicieni, popor şi politicieni au gândit în spiritul dragostei lor pentru România şi a respectului pentru viitor. România a început să se modernizeze, a început să existe şi să se modernizeze începând cu 24 ianuarie 1859. Procesul de modernizare a fost unul dificil, dar el este un proces care nu se poate întrerupe niciodată, şi astăzi, mai mult ca oricând, avem nevoie de continuarea procesului de modernizare a statului român. Modernizarea statului nu este o vorbă, modernizarea statului este o necesitate. Fiecare zi care trece adaugă exigenţe noi. Modernizarea nu este doar treaba politicienilor, modernizarea se face atunci când o naţiune întreagă doreşte şi cere acest lucru. Eu vă chem pe dumneavoastră, pe cei 22 de milioane de români din interiorul ţării şi pe cei alţi circa 10 milioane din afara României, să fim parte la procesul de modernizare a României. Aşa cum spunea Roberta Anastase aici, avem nevoie de modernizarea Constituţiei, avem nevoie de modernizarea instituţiilor statului, dar poate mai mult decât orice şi poate mai mult decât oricând, avem nevoie de modernizarea modului nostru de a gândi. Românii nu a dreptul să se mai mulţumească cu puţin, iar politicienii nu au dreptul să mai dea românilor puţin. Avem nevoie să fim solidari într-un efort de trecere peste o perioadă dificilă, nu numai a României. Toată Europa este în criză economică. Avem nevoie de solidaritate, avem nevoie să ne respectăm ca români în primul rând şi să ne respectăm unii pe ceilalţi, în al doilea rând. Avem nevoie să fim mândri din nou că suntem români. Auzim prea mult, prea des, auzim aproape continuu cât de neputincioşi suntem noi - şi deschideţi orice televizor şi veţi vedea acest lucru - 
cât de neputincioase sunt instituţiile statului şi cât de deştepţi sunt alţii. Vă asigur, dragi români, că suntem un popor deştept, un popor puternic, un popor care poate fi foarte hotărât, şi istoria a arătat acest lucru. Astăzi, la Iaşi, la 150 de ani de la Unirea Principatelor, în calitate de şef al statului, vă cer să privim în istoria noastră, să vedem actele de bravură ale acestui popor şi să refuzăm pe oricine crede că românii nu sunt un popor puternic, un popor mândru, un popor care să poată să genereze progres. Sunt unul dintre aceia care respinge constant şi fără rezerve ideea că această ţară este o ţară care trebuie condusă de alţii. Această ţară este o ţară care trebuie condusă de propriul ei popor suveran, această ţară este o ţară care trebuie ascultată de politicieni, această ţară este o ţară care poate deveni extrem de puternică - şi nu o spun în zi de sărbătoare, o spun zi de zi, cu convingerea că poporul român este un popor care face parte din elita europeană. M-aş întoarce puţin pentru a corecta unele afirmaţii chiar din luările de cuvânt de astăzi. România nu a făcut unirea împotriva puterilor europene. Singurii care s-au opus au fost Înalta Poartă. Proiectul României a fost un proiect susţinut de statele puternice ale Europei la vremea respectivă, pentru că acele state doreau la gurile Dunării un stat modern. Astăzi suntem un stat puternic, un stat suveran, un stat independent care, cu cei 22 de milioane de români, trebuie să treacă printr-o perioadă de criză 
economică la nivelul Europei şi la nivel global. Am convingerea că putem trece prin această perioadă mult mai uşor decât o vor face multe alte ţări din Europa. Avem nevoie de un singur lucru, de solidaritate, solidaritatea dintre popor şi oamenii politici. Avem nevoie de înţelepciunea de a ajuta pe cei care sunt în nevoie, să treacă mai uşor perioada de criză şi avem nevoie de sacrificii ale celor care reprezintă elita politică. Aşa cum cei care au făcut Unirea au ştiut să-şi sacrifice interesele personale şi de grup acum 150 de ani, tot aşa, astăzi, românii au nevoie de o clasă politică ce trebuie să-şi sacrifice interesele de grup în favoarea naţiunii. Este nu numai credinţa mea, este şi apelul meu de aici, de la Iaşi, către clasa politică, şi poate ceea ce trebuie să înţelegem acum, aşa cum au înţeles-o politicienii de acum 150 de ani, este că nimeni nu poate fi mai presus de lege, şi aş aminti din cuvântul lui Kogălniceanu către Cuza: "Fă să înceteze arbitrariul, fă ca legea să fie tare"; este ceea ce trebuie să facem astăzi, legea să fie deasupra tuturor, de la Preşedinte până la cel mai neînsemnat om din această ţară, dacă putem spune că un om poate fi neînsemnat - mă refer la neînsemnat ca funcţie. Este obligaţia noastră, astăzi, de a moderniza statul, în primul rând, respectându-i legile. Dragi ieşeni, dragi români, vă asigur de tot devotamentul şi loialitatea mea pentru un proces rapid şi drept de modernizare a statului român. Avem nevoie de modernizarea statului, pentru a-l pune total în favoarea românilor. Vă mulţumesc, vă doresc "La mulţi ani" şi vă doresc împlinirea tuturor dorinţelor, iar legat de ceea ce spunea domnul preşedinte Simirad, să-i întindem o mână pentru a realiza obiectivele Iaşiului. Domnule preşedinte, vă întind mâna mea. La mulţi ani! 

Dragi focşăneni, dragi români, permiteţi-mi, ca în fiecare an, să vă spun bun găsit. Vin întotdeauna cu plăcere la Focşani, locul în care Unirea a fost gândită şi plămădită. Este nedrept ca meritele Unirii să fie date doar Iaşiului şi Bucureştiului. Aici, înainte de 24 ianuarie 1859, a funcţionat unul dintre cele mai puternice comitete pentru Unire. Aici, la Focşani, a fost ales şi trimis în Adunarea Electivă Kogălniceanu, unul dintre marii artizani ai Unirii. Aici, la Focşani, după alegerea ca domn şi la Bucureşti, a fost primit Alexandru Ioan Cuza cu cel mai mare entuziasm. Aici, la Focşani, trăieşte spiritul Unirii; nu numai că trăieşte, dar este viu şi astăzi. Focşaniul, înainte de Unire, a fost un loc al despărţirii românilor. Focşaniul de după Unire a fost locul care i-a unit pe românii din cele două Principate. Pentru acest lucru, Focşaniul s-a aşezat definitiv în istoria românilor, nu numai prin oamenii care au catalizat Unirea, dar şi prin spiritul care îi animă pe focşăneni şi astăzi. Aş vrea să ne amintim o propoziţie finală a Proclamaţiei lui Alexandru Ioan Cuza către ţară, Proclamaţia din 11 decembrie 1861. Această Proclamaţie se încheia cu: "Să trăiască România!", dar înainte de aceste ultime cuvinte mai era o frază extrem de importantă. Ea spunea aşa: "Vă iubiţi patria? Veţi şti dară a o întări!". Şi eu vă întreb: Vă iubiţi patria?” “-: Da!” “Veţi şti, dară, a o întări! Iar cel mai important lucru pentru a o întări revine elitei politice româneşti de astăzi. România, ca şi acum 150 de ani, are nevoie de modernizare. Niciun stat nu-şi termină vreodată procesul de modernizare. Avem nevoie de instituţii puternice, avem nevoie ca în România să se întâmple ceea ce îi cerea Kogălniceanu domnului Cuza; şi Kogălniceanu spunea aşa: "Fă ca legea să înlocuiască arbitrariul, fă ca legea să fie tare". Iar acest lucru revine ca o obligaţie oamenilor politici. Avem nevoie astăzi, mai mult ca oricând, de o justiţie puternică, o justiţie care să nu ocolească pe nimeni. Românii au nevoie de un sistem de educaţie modernizat, iar liceele din Focşani sunt licee-etalon ale sistemului de educaţie românesc prin performanţele lor. Avem nevoie de un sistem de sănătate modernizat, avem nevoie mai mult ca oricând de încredere şi unire între noi. De la oamenii politici trebuie să plece acest semnal. Aş vrea să vă spun că nu cred în oamenii politici care-şi limitează patriotismul doar la declaraţii. Astăzi, România nu are mai multă nevoie de altceva decât de modernizare. 
Modernizarea României este în responsabilitatea politicienilor. Aşa cum înaintaşii au făcut acum 150 de ani, punând interesul naţional deasupra intereselor partidelor, deasupra intereselor oamenilor, tot aşa, astăzi, elita politica românească are obligaţia să pună deasupra intereselor de partid interesul naţional, acela de a moderniza ţara. Vreau să ştiţi că toţi vorbim în ultima perioadă de criză - criza economică. Este o realitate. România nu va fi însă la fel de afectată de criza economică aşa cum sunt alte state europene. De aceea, în opinia mea, procesul de modernizare a României trebuie să înceapă acum. Criza trece, dar dacă elita politică vrea să fie la nivelul înaintaşilor, are obligaţia să prefigureze România viitorului. Iar România viitorului nu înseamnă decât modernizare acum. Dragi focşăneni, dragi români, permiteţi-mi ca, în încheiere, să vă asigur de tot respectul meu, de toată dragostea mea, de recunoştinţa mea că aici, la Focşani, păstraţi viu spiritul Unirii şi să vă doresc La mulţi ani! La mulţi ani de Ziua Unirii! 

În primul rand, bun-venit la Cotroceni şi “La mulţi ani”, încă suntem în luna ianuarie. De când am devenit Preşedinte am invitat la Cotroceni fiecare promoţie, după ce am semnat decretele de numire. Din momentul semnării decretului şi publicării în Monitorul Oficial, dumneavoastră deveniţi inamovibili. Deveniţi practic intangibili. Sunteţi dumneavoastră, legea şi conştiinţa dumneavoastră. Intraţi într-un sistem de elită, sistemul cu cea mai mare densitate de oameni cu studii superioare. Un sistem pe care fiecare promoţie am sperat că îl înnoieşte, că vine cu un suflu nou, cu un spirit nou. Este ceea ce românii au nevoie. Justiţia nu o facem nici pentru Uniunea Europeană, nici pentru Comisia de la Bruxelles, justiţia trebuie făcută pentru lege şi pentru români. Iar, din păcate, în momentul de faţă sistemul în care intraţi este unul din cele mai puţin apreciate sisteme de către români înşişi, de către justiţiabili. Încrederea în sistem este scăzută, pentru că se judecă foarte greu, pentru că marile dosare nu se judecă, pentru că avem adesea judecători care încalcă legea - şi vă sunt cunoscute probabil exemple elementare, ca cel cu doamna judecătoare de la Dâmboviţa sau exemplul cu tentativa de fraudă la examenul pentru magistraţi. Sigur dumneavoastră sunteţi tineri, încă nu aţi judecat niciun proces, încă nu aţi anchetat niciun inculpat, dar vreau să ştiţi că inamovibilitatea vă face intangibili, vă face intangibili chiar şi atunci când greşiţi. Hotărârile dumneavoastră sunt deasupra judecăţii oricărui om de rând, de la Preşedinte până la cel mai neînsemnat om din România. De aceea responsabilitatea pe care o aveţi este uriaşă. Aş vrea să fiţi conştienţi de acest lucru. În ceea ce mă priveşte, nu am sancţionat public doar lucruri care sunt în neregulă în justiţie, ci am sancţionat public şi ceea ce este în neregulă din punct de vedere al politicului, atunci când prin abuz a blocat derularea procesului normal al justiţiei pentru oameni politici. De aceea cred că ziua de astăzi pentru justiţia din România este importantă. Vreau să cred că această promoţie, 29 de procurori noi şi 83 de judecători la fel de noi, vor aduce acel suflu nou în justiţie. Acest lucru l-am spus fiecărei promoţii şi toate au depăşit 100 de magistraţi. Acel suflu nou şi de încredere, şi de profesionalism, şi de spirit de dreptate. Pentru că dumneavoastră puteţi face dreptate, nimeni altcineva în această ţară. În acelaşi timp v-aş ruga să nu credeţi că nimeni nu are voie să vă critice. Atunci 
când greşiţi vă critică exact aceia pentru care aţi judecat. Atunci când faceţi abuzuri vă critică în primul rând exact aceia împotriva cărora eventual justiţia a făcut abuzuri. În oricare din situaţii, şi când sunteţi judecători şi procurori perfecţi, şi când sunteţi judecători şi procurori care greşiţi, opinia publică, justiţiabilii şi oricine vă vor critica. În ceea ce priveşte independenţa dumneavoastră, vă mărturisesc că de patru ani, de când îndeplinesc această funcţie, încă nu am auzit niciun judecător sau procuror care să reclame că cineva a vrut să îl influenţeze, că cineva a exercitat asupra lui presiuni. Sigur în acelaşi timp sunt judecători care se angajează în bătălie politică, neînţelegând că dreptul la liberă exprimare este al oricărui cetăţean, de la Preşedinte până la cel mai neînsemnat om din România. Nicio declaraţie de Preşedinte nu va influenţa un judecător. Dar Preşedintele are dreptul şi obligaţia să îşi exprime punctele de vedere. Am observat că unii dintre dumneavoastră, mă aşteptam la mai mulţi, cer, printr-un autocolant, independenţa justiţiei. Şi eu cer acelaşi lucru. Aţi venit la instituţia care doreşte ca judecătorii şi procurorii să fie independenţi. Vreau să ştiţi că am mai observat un lucru, judecătorii şi procurorii sunt atât de independenţi cât vor ei. Am auzit de judecători corupţi, am auzit procurori corupţi, i-am văzut cu ochii mei. I-am văzut şi în faţa instanţelor, i-am văzut şi în anchete - acolo nu i-am văzut, dar i-am văzut public. 
Şi aceste realităţi mi-au întărit convingerea că un judecător este atât de independent şi atât de liber cât vrea el. Nimeni nu poate obliga un judecător să facă altceva decât îi dictează legea şi conştiinţa. Cred că aici ne aflăm în faţa unui mic risc, pe care ca şef al statului, chiar dacă prin semnarea decretului v-am dat ceea ce Constituţia vă dă, inamovibilitate, având în vedere că cei care poartă autocolante care cer independenţă justiţiei încă nu au judecat niciun proces şi încă nu au anchetat nicio cauză, încă nu aţi intrat în activitate, am sentimentul că ceva v-a influenţat. Nu aveţi încă o experienţă care să vă arate dacă se încearcă imixtiuni în justiţie sau nu. De aceea, v-aş ruga să vă gândiţi bine dacă puteţi fi judecători pentru că oamenii care sunt manipulaţi nu pot fi judecători şi nici procurori drepţi şi cinstiţi. Avem prima probă că parte din această promoţie poate fi influenţată, influenţată politic sau nu. În orice caz, în speranţa că este vorba doar de o eroare - prezenţa dumneavoastră la o instituţie care v-a invitat sper să vă arate importanţa pe care o are judecătorul şi procurorul pentru România şi pentru această instituţie - închei dorindu-vă mult succes în activitatea dumneavoastră. În cazul însă, în care credeţi că aţi putea fi influenţati, vreau să ştiţi că vă ţin la dispoziţie decretele. Sunt aici, pot fi aduse, cei care credeţi că nu puteţi fi independeţi, aşa cum vă cere legea, că nu puteţi fi neinfluenţabili, aşa cum vă cere legea, luaţi-vă singuri decretele să nu le mai trimit la Monitorul Oficial. Vi le ţin la dispoziţie. Eu vă doresc mult succes tuturor şi vă asigur că v-am primit cu tot respectul cuvenit unui judecător sau procuror al României. V-am prmit cu atât mai mult cu cât, adesea, atunci când hotărârile dumneavoastră devin definitive şi irevocabile şi trebuie să le daţi un titlu executoriu, pe hotărârea definitivă şi irevocabilă scrieţi: “Noi, Preşedintele României”. Vreau să ştiţi că sunt solidar cu dumneavoastră, chiar dacă adesea am primit de la justiţiabili hotărâri judecătoreşti de care erau nemulţumiţi şi spuneau: “Domnule Preşedinte, de ce aţi judecat strâmb?”. De aceea, vă rog să aveţi în vedere că ţin foarte mult să judecaţi drept, şi acum, înainte de a fi judecători sau procurori, şi după ce vă luaţi funcţiile în primire. Vă doresc mult succes în activitate şi rămân un optimist sperând că această promoţie va contribui şi ea la schimbarea în bine a justiţiei. Vă doresc succes încă o dată. La revedere! 


Domnule ministru de externe, Excelenţa voastră, domnule Nunţiu Apostolic, Excelenţele voastre, doamnelor şi domnilor ambasadori, În primul rând, vă mulţumesc, domnule Nunţiu Apostolic, pentru urările adresate poporului român şi mie personal, precum şi pentru cuvintele calde pe care le-aţi rostit la adresa ţării mele. Permiteţi-mi, Excelenţă, să vă mulţumesc, de asemenea, pentru cuvântul adresat în numele corpului diplomatic. Vă rog totodată să transmiteţi, Sanctităţii Sale, asigurarea respectului nostru şi gratitudinea mea pentru primirea călduroasă pe care mi-a rezervat-o la Palatul Gandolfo. Anul 2009 va constitui un moment aniversar special pentru naţiunea română. În aceste zile se împlinesc 150 de ani de la Unirea Principatelor, act fundamental pentru deschiderea parcursului către construirea statului român de azi, modern, consolidat, integrat familiei occidentale, iar în decembrie se vor împlini 20 de ani de când românii au optat decisiv şi ireversibil pentru consacrarea definitivă a acestui ideal. Sunt două evenimente care ne fac să privim înainte cu optimism. Doamnelor şi domnilor ambasadori, Pentru comunitatea internaţională, anul 2008 va fi reţinut în istorie, din păcate, ca un an al crizelor. Mă refer la criza alimentară, la cea financiară, apoi la cea economică. Nu în ultimul rând, ne-am confruntat cu crize de securitate locale şi regionale prelungite, cum este cea din Fâşia Gaza sau cea din Georgia, sau cum sunt cele din diverse părţi ale Africii, fără a uita că eforturile de reconstrucţie din Afganistan se dovedesc mai complexe, mai dificile decât credeam iniţial. Sunt factori de tensiune care s-au acumulat şi care s-au multiplicat, complicând şi mai mult eforturile noastre de a face faţă provocărilor acestui început de secol: terorismul, securitatea energetică, schimbările climatice, migraţia, lupta împotriva sărăciei, încălcarea drepturilor omului, neproliferarea armelor de distrugere în masă. Preocuparea imediată la acest început de an vine din direcţia economică şi financiară. Multe state se apropie sau se află deja în recesiune. Există riscul ca situaţia să se agraveze, iar pericolul cel mai mare este ca instabilitatea economică şi insecuritatea energetică să complice şi mai mult ecuaţia, oricum complexă, a securităţii globale în ansamblu. Dacă ne uităm la modul în care a reacţionat comunitatea internaţională în faţa acestei realităţi, există în mod categoric motive de speranţă. Tema crizelor face agenda celor mai înalte foruri internaţionale. 
În fiecare zi se investeşte energie pentru a găsi soluţii. Dezbaterea nu trebuie să rămână însă una cantonată în abstract. Chiar dacă soluţiile nu sunt posibile peste noapte, ele necesitând ani de zile, important este să avem o viziune ambiţioasă şi voinţă politică pe măsură. Anul 2008 a arătat că încă există această voinţă. Anul 2009, deşi se anunţă la fel de complex precum cel precedent, trebuie să fie anul care va oferi unele confirmări mult aşteptate, cel puţin în câteva direcţii. Doamnelor şi domnilor ambasadori, Trebuie să rămânem optimişti şi să ne concentrăm cu determinare pe depăşirea actualei stări de fapt! În vreme de criză, se deschid oportunităţi pentru accelerarea schimbării şi pentru introducerea de reforme structurale. Depinde de noi cum le gestionăm şi aici consider că, pentru a garanta un sistem mai sigur şi mai durabil, ar trebui să avem în vedere cel puţin patru deziderate esenţiale. Primul este legat de gestionarea crizei economice astfel încât să asigurăm dezvoltare şi creştere durabilă, al doilea este legat de menţinerea în atenţie a problemelor globale stringente precum: schimbările climatice, sărăcia, migraţia, energia, deficitul democratic din unele zone ale globului şi terorismul. Al treilea element este legat de consolidarea sistemului de drept internaţional şi, în sfârşit, al patrulea element în opinia noastră este legat de întărirea şi eficientizarea instituţiilor internaţionale, prin îmbunătăţirea capacităţii de a impune forţa dreptului internaţional 
acolo unde este cazul. Convingerea noastră este că posibilitatea de a face faţă provocărilor actuale va depinde cel mai adesea de capacitatea fiecărui stat de a lucra în multiple parteneriate, în sensul de a conlucra cu actorii cheie la fiecare nivel pentru a construi noi relaţii şi instituţii care să permită o acţiune eficientă pentru binele tuturor. Secolul XXI are nevoie de multilateralism care să fie deopotrivă inclusiv, flexibil şi pragmatic. Doamnelor şi domnilor ambasadori, În primul rând, el trebuie să se bazeze pe un sistem solid de drept internaţional şi pe instituţii internaţionale puternice atât cele cu vocaţie universală, precum Naţiunile Unite, cât şi pe cele cu vocaţie regională. Am văzut că situaţiile de criză pun la grea încercare întregul ansamblu al sistemului internaţional. De aceea, accentul trebuie pus pe prevenirea dar şi pe consolidarea instrumentelor pe care le avem la îndemână. Însă lucrurile nu trebuie forţate artificial şi nu trebuie să pornim de la zero. Fundamentele sistemului de securitate sunt singurul scut viabil pentru prevenirea şi gestionarea unor crize precum cele la care am făcut referire. Principiile de drept izvorâte din Carta Naţiunilor Unite şi din Actul Final de la Helsinki rămân valabile şi astăzi. În acest fel am argumentat şi poziţia noastră privind Kosovo în februarie 2008, sau Georgia în august 2008. Încrederea noastră în valenţele ultilateralismului este dovedită constant şi prin încurajarea soluţiilor analizate şi propuse de Curtea Internaţională de Justiţie, o componentă fundamentală a Organizaţiei Naţiunilor Unite. Folosirea instrumentelor internaţionale consacrate a început să fie potenţată şi de noi formule precum parteneriatele de consolidare a păcii şi securităţii angajate de Organiţaţia Naţiunilor Unite cu diverse organizaţii regionale. De aceea, soluţiile pentru provocările secolului XXI vor trebui să valorifice şi mai mult multilateralismul regional eficient. Mă refer la organizaţii precum OSCE, Consiliul Europei, ASEAN, Uniunea Africană sau UNASUR care sunt fie organizaţii de cooperare, fie organizaţii cu vocaţie integraţionistă, ce se inspiră într-o mare măsură din proiectul european. Organizaţia Naţiunilor Unite, care rămâne, în pofida criticilor, singura organizaţie din lume cu vocaţie universală - s-a supus unui amplu proces de remodelare şi reformă. În acest context, unul din domeniile care necesită transformări este sistemul financiar internaţional, care nu mai este adaptat realităţilor de astăzi. 
Dacă pentru a aşeza bazele unei noi ordini multilaterale postbelice a fost nevoie de lecţiile dure ale celor două războaie mondiale, am convingerea că, în 2009, vom şti să ne mobilizăm şi să ne unim forţele mai repede, pentru a relua creşterea economică şi a păstra stabilitatea internaţională. Arhitectura instituţiilor de monitorizare a sistemului economic internaţional are nevoie de un plan reînnoit. Acesta trebuie să plece de la principii noi, cum ar fi responsabilitatea şi transparenţa, şi să pună bazele unui sistem de prevenire şi alertare timpurie. În al doilea rând, multilateralismul ar trebui să reflecte noua lume în care intrăm, o lume din ce în ce mai interdependentă şi multipolară. Noi poli de putere se afirmă şi vor fi din ce în ce mai mult recunoscuţi ca atare. Provocările situaţiei globale în care ne mişcăm cer inevitabil răspunsuri colective. România crede cu convingere că, în actualul peisaj multipolar, Uniunea Europeană ar putea deveni unul din polii cei mai activi în construcţia noii ordini internaţionale şi în identificarea răspunsului corect la declinul ce afectează perspectiva creşterii economice şi a locurilor de muncă. Pentru aceasta, Uniunea trebuie să devină o entitate politică puternică. Au fost suficiente evoluţii în anul 2008, mă refer în special la situaţiile de criză care ne-au arătat o dată în plus că este nevoie de clarificarea reperelor instituţionale şi funcţionale ale Uniunii. De aceea, considerăm că trebuie să finalizăm cât mai repede 
reforma instituţională a Uniunii Europene găsind o soluţie pentru Tratatul de la Lisabona, astfel încât să ne putem concentra pe alte priorităţi imediate. Mă refer în primul rând la surmontarea actualei crize economico-financiară şi crearea unui mediu prosper şi sigur pentru cetăţenii europeni. Am în vedere, în egală măsură, asigurarea securităţii energetice şi pregătirea Europei pentru a avea un rol de promotor în abordarea schimbărilor climatice la nivel global. Avem nevoie, în general, de o capacitate mai mare de acţiune, mai operativă şi mai diversificată. Criza economică nu poate fi un pretext pentru amânarea reformelor. Impulsionarea relaţiilor transatlantice rămâne vitală, întrucât nici Europa nici Statele Unite ale Americii nu pot face faţă, singure, tuturor provocărilor şi ameninţărilor secolului XXI. Statele Unite au nevoie de o Europă puternică şi unită, după cum Europa are nevoie de Statele Unite ale Americii angajate şi deschise la cooperare cu aliaţii. În condiţiile manifestării crizelor la care am făcut referire la început, actualul sistem internaţional resimte, mai mult ca oricând, nevoia unei mai mari implicări a Statelor Unite ale Americii în rezolvarea acestora. Nu pot exista soluţii globale eficiente fără un rol al partenerilor americani, tot astfel cum Statele Unite nu pot pune în practică sau susţine cât mai convingător soluţii globale fără parteneri. Pentru România, parteneriatul strategic cu Statele Unite este un element fundamental al intereselor şi viziunii de politică externă. Dorim să cooperăm cu noua administraţie de la Washington pentru a aprofunda şi reconfirma soliditatea relaţiei transatlantice, pentru a menţine relevanţa NATO ca piatră de temelie a securităţii noastre, pentru a conecta ariile geografice din vecinătatea noastră la spaţiul euro-atlantic. Doamnelor şi domnilor, În materie de politică externă, în anul 2009, România va rămâne consecventă obiectivelor şi principiilor de politică externă pe care, încă din anul 2005, şi-a propus să le atingă. Maniera de acţiune va fi în mod evident adaptată actualului context internaţional şi european. După aderarea noastră la Uniunea Europeană şi NATO, constatăm că apartenenţa României la aceste structuri ne dă nu numai o altă platformă de evaluare a situaţiilor de risc, dar şi o marjă de acţiune şi o capacitate de influenţă mai mare. Am realizat că, împreună, suntem mai puternici şi ne-am convins că se poate ajunge la o armonie între interesul naţional şi cel european, comun. Ne-am 
convins de acest lucru în dezbaterea unor teme de interes major pentru România şi promovate ca atare în cadrul Uniunii Europene. Mă refer la: Kosovo, Republica Moldova, Marea Neagră, securitate energetică, schimbări climatice. De aceea vom continua să fim solidari cu partenerii noştri din cele două structuri şi vom căuta împreună cele mai bune căi pentru a le da forţa şi eficienţa de care au nevoie în faţa noilor provocări. Concomitent, vom valorifica propriile contacte bilaterale şi regionale pentru promovarea interesului naţional. Ca stat european, învecinat cu regiunea Balcanilor de Vest şi Europa de Est, avem datoria istorică şi morală să contribuim la asigurarea stabilităţii acestor zone şi la ancorarea lor, puternică în procesele de democratizare şi dezvoltare. Vom contribui în continuare la asigurarea progresului statelor din Balcanii de Vest, înţelegând prin aceasta în primul rând perspectiva clară a unui viitor european şi euro-atlantic, ca modalitate certă de modernizare şi responsabilizare a acestor state. Referitor la perspectiva europeană, ne-am luat un angajament şi faţă de Turcia şi vrem să-l onorăm. Dorim să vedem rezultatele aşteptate în planul reformelor interne care să vină în întâmpinarea acestui deziderat. Regiunea Mării Negre în ansamblu va rămâne o prioritate pentru România, la fel Asia Centrală. În privinţa securităţii energetice, consider că evoluţiile din ultimele săptămâni denotă necesitatea unei coeziuni puternice a Uniunii Europene. O acţiune unitară 
ar fi proiectat interesele Uniunii şi ar fi asigurat alternativele necesare, evitând ajungerea la o criză de aprovizionarea cu resurse energetice. România a promovat această poziţie încă din anul 2005, când a evidenţiat nevoia surselor şi rutelor alternative concrete, precum proiectul Nabucco. Dincolo de problematica energetică, România consideră că este datoria sa, ca si până acum, să susţină parcursul european şi euro-atlantic al statelor din regiune care şi-au exprimat această opţiune. La nivelul domeniilor concrete de cooperare, vom fi în continuare implicaţi în valorificarea Sinergiei Mării Negre. Parteneriatul Estic va oferi un instrument nou pe care ne vom dori să-l sprijinim, în complementaritate cu oportunităţile oferite de celelalte iniţiative deja active. Conflictul din Georgia din luna august a anului trecut, dar şi persistenţa altor conflicte îngheţate din Europa de Est, ne demonstrează că este nevoie de mecanisme mai eficiente pentru gestionarea acestora şi de o mai mare solidaritate în teren a organizaţiilor europene şi euro-atlantice. Soluţiile căutate trebuie să evite consacrarea unor drepturi colective pentru comunităţile minoritare, în condiţiile în care dreptul internaţional recunoaşte numai drepturi individuale pentru persoanele aparţinând acestor comunităţi. Republica Moldova va rămâne în centrul preocupărilor noastre pentru anul diplomatic ce începe. Vom continua să susţinem eforturile autorităţilor de la Chişinău menite să asigure democratizarea ţării şi un parcurs european predictibil. Desfăşurarea în cele mai bune condiţii ale scrutinului parlamentar din aprilie anul acesta, cu respectarea principiilor democratice, va constitui un test important şi sperăm să confirme gradul de încredere pe care noi şi partenerii noştri europeni, deopotrivă, îl acordăm Republicii Moldova. După reuniunile Consiliilor Europene de anul trecut, Republica Moldova se află într-un an crucial, în faţa unei şanse istorice: oferta Uniunii Europene şi, în particular, a României, este generoasă, rămâne la atitudinea autorităţilor de la Chişinău să o valorifice. În egală măsură, vom continua să sprijinim procesul de reglementare a conflictului transnistrean pentru identificarea unei soluţii care să respecte integritatea teritorială, independenţa şi suveranitatea Republicii Moldova. Anul 2008 a fost un an care a deschis anumite perspective în relaţia noastră cu Federaţia Rusă. Doresc ca în 2009 să continuăm pe acest traseu. Vrem să aşezăm la baza relaţiei României 
cu Rusia un pragmatism cu adevărat folositor ambelor state, orientat spre viitor: să putem avea o imagine predictibilă a direcţiei în care vrem să ducem împreună această relaţie. De aceea, este fundamental să putem echilibra relaţiile noastre comerciale şi să creăm condiţii pentru o cooperare economică pe măsura necesităţilor celor două state. Prin consolidarea relaţiilor noastre în plan regional dorim să atragem o susţinere europeană mai solidă pentru valorificarea potenţialului economic şi de transport al Dunării care poate să devină o coloană vertebrală a spaţiului european, ca parte a coridorului Rin-Main-Dunăre. Acest coridor de transport poate facilita conectarea, în mod substanţial, atât a zonelor maritime din nord-vestul şi sud-estul continentului, cât şi a vastelor bazine hidrografice din regiunile pe care aceste două fluvii le tranzitează. După strategii reuşite dedicate vecinătăţii sale, a venit timpul ca Uniunea Europeană să se concentreze asupra unei strategii dedicate coridorului fluvial care o străbate, de la Marea Nordului la Marea Neagră. Alături de promovarea intereselor naţionale, vom continua să conjugăm eforturile cu cele ale partenerilor noştri pentru a contribui la securitatea altor regiuni de pe glob. Am în vedere consolidarea NATO şi ne propunem ca la summit-ul aniversar să inaugurăm un proces care să conducă la transformarea celei mai de succes Alianţe militare din istorie într-o organizaţie capabilă să ofere securitate membrilor săi şi care să întruchipeze 
spiritul noului parteneriat transatlantic. Extinderea NATO s-a dovedit un succes, de aceea este necesară oferirea unei perspective clare pentru toate statele continentului european care îşi dovedesc ataşamentul pentru valorile fundamentale ale comunităţii euro-atlantice, astfel încât să ni se poată alătura. Zona Balcanilor este acum mai sigură ca urmare a extinderii Alianţei şi a dezvoltării relaţiilor de parteneriat. Aceeaşi reţetă de succes trebuie aplicată şi în cazul statelor riverane Mării Negre. În pofida realizărilor summit-ului de la Bucureşti mai rămâne o serie de preocupări cărora Alianţa are obligaţia să le ofere un răspuns adecvat în viitor. Trebuie să găsim o soluţie pentru a menţine viabilitatea regimului de control al armamentelor în Europa, pe termen lung, pe baza acordului şi a angajamentelor părţilor. Securitatea energetică şi apărarea împotriva rachetelor balistice reprezintă provocări ale noului secol cărora aliaţii şi-au luat angajamentul de a le găsi răspunsuri pe măsură. Succesul în Afganistan va veni doar în urma unei implicări de lungă durată a comunităţii internaţionale. Accelerarea reconstrucţiei şi dezvoltării este absolut necesară. Prin dublarea efectivelor româneşti alocate în ISAF, România şi-a îndeplinit responsabilităţile de securitate şi îşi va suplimenta implicarea pe linie civilă. În Irak încep să se vadă rezultatele eforturilor comunităţii internaţionale în domeniul securităţii interne şi al reconstrucţiei instituţionale. Transferul responsabilităţii către forţele locale şi avansul substanţial în procesul reconcilierii naţionale dovedesc acest lucru. În ceea ce priveşte angajamentul României în Irak, acesta continuă, la solicitarea guvernului irakian. Chiar dacă timpul nu permite trecerea în revistă a tuturor obiectivelor noastre în materie de politică externă, nu aş vrea să închei fără a sublinia că România doreşte să-şi regăsească dinamica anterioară a relaţiilor cu statele din Orientul Mijlociu, din zona Golfului şi statele asiatice sau să creeze punţi mai solide cu Africa şi America Latină. În multe din aceste zone au loc procese de dezvoltare şi modernizare care creează oportunităţi importante pentru mediul de afaceri românesc aşa cum România poate să constituie o piaţă atractivă pentru companii mari din aceste regiuni. Mai ales în contextul crizei economice mondiale, ne trebuie o altă scară a schimburilor comerciale cu economii dinamice precum China, Coreea de Sud, Japonia, India. Vă pot informa că pentru anul 2009 
ne propunem valorificarea parteneriatului strategic semnat anul trecut cu Coreea de Sud. Stimaţi invitaţi, Am pus întotdeauna interesele cetăţenilor români în centrul politicii noastre externe, ca reper fundamental al acţiunii României. Iar aici am în vedere toţi cetăţenii români, fie că trăiesc în România, fie că se află în afara graniţelor. Pe cei aflaţi în străinătate, indiferent dacă aparţin comunităţilor istorice sau se află temporar pe teritoriul altui stat doresc să-i asigur în mod special că autorităţile române le vor proteja deopotrivă drepturile. Numărul românilor aflaţi în străinătate a crescut semnificativ odată cu deschiderea pieţei muncii în unele state membre ale Uniunii Europene. O provocare continuă cu care s-a confruntat Uniunea Europeană a fost şi este nevoia de a avea o abordare coerentă şi eficientă a integrării minorităţilor etnice, construită pe egalitate, nediscriminare şi respect pentru drepturile fundamentale ale omului. Noi vom spune mereu că etniei rome, ca minoritatea cea mai extinsă în Uniunea Europeană, trebuie să i se acorde o atenţie specială. Doamnelor şi domnilor ambasadori, Acestea sunt câteva dintre gândurile, obiectivele şi speranţele cu care am păşit în Noul An. Este un context internaţional dificil. Rămânem însă optimişti. Nu sperăm în soluţii miraculoase imediate şi facile, dar ne menţinem voinţa politică de a le căuta pe cele mai bune. Nu vom reuşi singuri, de aceea avem parteneri în întreaga lume. Aş aprecia să transmiteţi acest mesaj 
în capitalele dumneavoastră. Închei folosind acest prilej pentru a vă transmite, doamnelor şi domnilor ambasadori, cele mai bune gânduri dumneavoastră, familiilor şi compatrioţilor dumneavoastră cu ocazia Noului An. Vă rog, în mod special, să transmiteţi urările mele şefilor de stat ai statelor pe care îi reprezentaţi.Vă mulţumesc şi vă doresc un An Nou bun! 

Bună ziua! Bine v-am regăsit! Este pentru mine o onoare să vin în faţa responsabililor de activitatea Ministerului Administraţiei şi Internelor pentru a învesti noul ministru. Faptul că pentru prima dată noul ministru este şi viceprim-ministru simbolizează şi importanţa pe care guvernul, alianţa politică, o dă Ministerului Administraţiei şi Internelor. Nu întâmplător, ministrul administraţiei şi internelor este şi viceprim-ministru. Sigur, se cuvine să-l felicit în primul rând pe domnul ministru şi, în acelaşi timp, să exprim câteva gânduri legate de ministerul dumneavoastră. În ultimul timp, avem destule evenimente, evenimente în interiorul structurilor dumneavoastră - şi nu vreau să revin, spre exemplu, cu situaţia de la Piteşti - dar şi evenimente externe. Aceste balansări de probleme în interior şi în exterior ne arată că nu sistemul are probleme, ci avem probleme cu oamenii. În ultima perioadă, toată lumea încearcă să acrediteze problema sistemelor: sistemul de sănătate nu e în regulă, sistemul de educaţie nu e în regulă, sistemul de siguranţă a cetăţeanului nu e în regulă. Nu cred că trebuie să mergem pe varianta acuzării sistemelor, ci pe varianta curăţării sistemelor. Este absolut necesar să ne facem ordine în interiorul sistemului de siguranţă a cetăţeanului. Este absolut necesar să ne facem curăţenie în rândul oamenilor cărora le dăm mandat să reprezinte instituţia şi, în acelaşi timp, să fie un garant al siguranţei cetăţenilor. Cred că acest mesaj este principalul mesaj pe care trebuie să-l luaţi în considerare. Un alt lucru asupra căruia aş vrea să spun câteva cuvinte este legat de încredere. Vreau să ştiţi că sunt unul dintre politicienii care are foarte multă încredere în instituţia dumneavoastră, o încredere pe care nu o am numai eu, ci foarte mulţi oameni. Dacă priviţi în sondaje, Jandarmeria, Poliţia sunt destul de sus, cel puţin în ultima perioadă. V-aş ruga să aveţi grijă să nu pierdeţi această încredere, ci s-o consolidaţi, s-o creşteţi. Este extrem de important mai ales în perioadă de criză economică, mai ales în perioade dificile ale unor naţiuni - şi naţiunea română va trece prin dificultăţile crizei, aşa cum trec toate ţările din Uniunea Europeană şi nu numai -, în această perioadă, încrederea în structurile statului este vitală. Momentul în care cetăţenii şi-ar pierde încrederea şi în stat, într-o perioadă de criză, ar fi un moment extrem de dificil. De aceea, vă rog să reflectaţi la responsabilitatea pe care o aveţi, alături de alte 
instituţii, la menţinerea încrederii cetăţenilor în instituţiile statului. De asemenea, vreau să reţineţi că nici eu şi poate nici cea mai mare parte a românilor nu ar trebui să judece structurile statului după întâmplări. Nereguli şi întâmplări sunt în toate zonele activităţii sociale şi economice. Nu sunt numai oameni perfecţi în nici un sistem. Toate structurile statului au şi oameni foarte buni, au şi oameni buni şi au şi oameni care nu îşi au locul acolo. De aceea, cred că efortul principal este să-i scoateţi din sistem exact pe aceia care nu îşi au locul în sistemul Ministerului Administraţiei şi Internelor. Este vital pentru credibilitatea dumneavoastră şi a ministerului, în general. În sfârşit, aş face referire la îngrijorările dumneavoastră. Ştiu că au fost discuţii legate de salarizare, de drepturi ale poliţiştilor, nu pune nimeni problema diminuării drepturilor câştigate prin lege, ci a diminuării exagerărilor în venituri, a acelora care sunt artificial create, iar în Ministerul de Interne nu este cazul. În acelaşi timp, şi aici este un mesaj care vi se adresează mai puţin, dar profit de prezenţa presei, trebuie să ştim că a forţa lucrurile din punct de vedere al salarizării, în acest an, este un risc major; un risc major, şi ieşirile încruntate, supărate ale diverşilor reprezentanţi de structuri sindicale, ieşirile ameninţătoare nu folosesc la nimic. Statul, guvernul au obligaţia să spună cetăţenilor ce trebuie făcut într-o perioadă de criză economică, dar statul 
nu se va putea opune dacă, prin dezinformare, lucrurile vor fi împinse la limite pe care statul nu le poate duce, iar rezultatul unei politici salariale nepotrivite, neadcvate situaţiei de criză economică nu va duce decât la o grea factură pe care toţi românii vor trebui s-o plătească. De aceea, ţin să menţionez faptul că în această perioadă, în acest an şi, probabil, şi în 2010 - şi 2010 este un an în care criza economică nu va ocoli lumea, deci nici România - va trebui să fim prudenţi, înţelepţi şi solidari, solidari cu realitatea economică. Nu este nimeni vinovat că pieţele de desfacere pentru multe societăţi româneşti s-au contractat. Exportam foarte mult în Germania, foarte mult în Franţa, în Spania, în Italia - toate aceste pieţe s-au contractat. Şomajul va creşte, iar instabilitatea socială şi lipsa de solidaritate pot fi elemente care ne pot face să plătim o factură foarte grea. Aş încheia adresându-mă celor care răspund de administraţia locală. Este esenţial să continuăm procesul de descentralizare. Este nevoie ca nivelul de autonomie al comunităţilor locale să crească. Este nevoie ca ordinea publică să fie controlată de responsabilii locali - ordinea publică este o chestiune care ţine de confortul comunităţii şi nu poate fi controlată de la Bucureşti. La fel, şcolile, spitalele trebuie să beneficieze de implicarea comunităţii în deciziile care se iau cu privire la activitatea de zi cu zi şi singurii care pot pune poliţie locală, educaţie, sănătate în slujba comunităţii sunt cei din administraţia locală. De aceea, aş vrea ca, măcar din punctul dumneavoastră de vedere, să nu existe rezistenţă la acest proces inevitabil şi nu pierd ocazia să spun din nou ceea ce spun de câţiva ani - că de autonomie în administrarea activităţilor de zi cu zi are nevoie în mod egal şi cetăţeanul de la Oradea, şi cel de la Constanţa, şi cel de la Odorheiu Secuiesc, autonomie în mod egal pe tot teritoriul ţării şi niciodată autonomie teritorială, pentru simplul motiv că ar fi împotriva Constituţiei. Domnilor generali, domnilor chestori, cu speranţa că ministerul va avea deplină stabilitate pentru următorii patru ani în conducere, cu speranţa că mesajele pe care vi le-am transmis sunt luate ca mesaje de la un prieten al dumneavoastră, şi nu de la un politician care vorbeşte de dragul de a vorbi, vă doresc mult succes şi că asigur de tot sprijinul meu în activitatea pe care o veţi desfăşura. Vă mulţumesc mult pentru ce aţi făcut până acum, vă mulţumesc anticipat pentru ce 
veţi face de acum înainte. Şi nu uitaţi că românii au nevoie să vadă structurile Ministerului de Interne între ei. Prezenţa dumneavoastră este un element care le dă confort. Vă mulţumesc mult. 

“Robia este desfiinţată”. Aşa începea în 1856 “Legiuirea pentru emanciparea tuturor ţiganilor din Principatele Ţării Româneşti”, actul care marchează momentul dezrobirii romilor. Unul dintre evenimentele fondatoare ale modernităţii româneşti, documentul nu este nicidecum rezultatul unui accident istoric. Dimpotrivă, eliberarea romilor a constituit încununarea unui proces îndelungat, adeseori anevoios, atestarea unei voinţe politice coroborate cu transformarea mentalităţilor liderilor vremii. Din păcate, evenimentul pe care îl celebrăm astăzi nu reprezintă şi finalizarea unui proces de emancipare a etniei rome. Abolirea formală a robiei nu a generat, în mod automat, adoptarea unor decizii menite să conducă la integrarea acestei minorităţi, a unor măsuri care să prevină excluziunea socială. La 153 de ani de la momentul proclamării sale legale, incluziunea romilor este departe de a fi realizată. Stigmatul social, problemele sociale grave şi prejudecăţile legate de etnia romă atât din ţară cât şi peste hotare fac ca romii să fie adeseori priviţi ca nişte “cetăţeni de mâna a doua”. Dincolo de aderarea formală la principii generale care permit recunoaşterea drepturilor acestor comunităţi, lipsesc măsurile concrete care să vizeze depăşirea dificultăţilor acestora de zi cu zi. Soluţii există, însă aplicarea lor depinde în mare parte de implicarea activă a instituţiilor statului. Asumarea efectivă a planului naţional de dezvoltare a comunităţilor de romi, de către fiecare minister relevant, de către autorităţile locale şi de partenerii sociali, implicarea structurilor statale în protejarea drepturilor tuturor cetăţenilor săi din ţară şi de peste hotare, definirea unor măsuri active cu privire la păstrarea, dezvoltarea şi exprimarea identităţii etnice constituie o necesitate a timpurilor noastre. În fond, evenimentul pe care îl celebrăm astăzi arată cum, printr-o măsură legislativă, atunci când există dorinţa de schimbare fundamentală a stării de fapt, se pot crea premisele dezvoltării individuale a generaţii întregi. În acest context, este important de subliniat rolul pe care trebuie să-l joace societatea civilă a romilor în realizarea incluziunii, atât în interiorul comunităţii, cât şi în raportul cu autorităţile statului. Cu mulţi ani în urmă, mai precis în 1891, Mihail Kogălniceanu nota: “Deşi de la proclamarea emancipaţiunii nu sunt încă îndepliniţi 50 de ani, ţiganii ne-au dat industriaşi, artişti, ofiţeri distinşi, buni administratori, medici şi chiar oratori 
parlamentari”. Observaţia marelui om politic înregistra astfel chintesenţa transformărilor proiectate la 1856. Dincolo de importanţa istorică în afirmarea drepturilor şi libertăţilor, dincolo de contextul european favorabil şi de sincronizarea cu procesul de modernizare occidentală, 20 februarie înseamnă, pentru toţi românii, celebrarea datei la care s-a decis recunoaşterea şanselor egale în dezvoltarea personală a tuturor membrilor unei societăţi. Ca Preşedinte, voi veghea ca autorităţile statului român să facă respectate prevederile constituţionale privind egalitatea dintre cetăţenii României. Astăzi, la fel ca şi acum mai bine de un secol şi jumătate, avem şansa de a face un nou pas înainte pentru o emancipare reală a romilor din România. Astăzi, putem face opţiunile care, peste timp, să îi facă pe urmaşii noştri să vorbească despre incluziunea comunităţilor rome ca despre o reuşită a societăţii româneşti. 

Doamnelor şi domnilor, La 28 februarie, se împlinesc 76 de ani de la înfiinţarea primelor structuri de apărare civilă în România, prin înaltul Decret Regal nr. 468/1933, care a aprobat Regulamentul Apărării Pasive Contra Atacurilor Aeriene. Sunt onorat să fiu prezent, sufleteşte, la acest moment aniversar şi, cu această ocazie, vă transmit salutul meu dumneavoastră - lucrătorilor din structurile de protecţie civilă, exprimându-mi recunoştinţa pentru modul în care vă îndepliniţi atribuţiile în slujba cetăţenilor şi comunităţii. Zi de zi, vă vedem pregătind-vă să îndepliniţi misiunile, sporind, prin aceasta, încrederea cetăţenilor că sunteţi gata să interveniţi pentru a le asigura protecţia atât de necesară unei vieţi normale. Protecţia civilă are o veche tradiţie istorică şi a cunoscut perfecţionări şi transformări. De-a lungul timpului, cadrele militare şi lucrătorii Protecţiei Civile s-au aflat permanent acolo unde semenii noştri au fost în suferinţă, acţionând cu profesionalism şi curaj pentru salvarea vieţii celor aflaţi în pericol, protejarea valorilor de patrimoniu şi bunurilor materiale de ameninţările sau riscurile cauzate de dezastre şi calamităţi naturale, precum şi pentru limitarea urmărilor acestora în vederea revenirii la normalitate. Anul 2004 a găsit Protecţia Civilă din România în plin proces de reformă. Prin unificarea cu pompierii militari, unităţile acesteia s-au integrat şi adaptat la noua formă de organizare - Inspectoratul General pentru Situaţii de Urgenţă, structură care s-a perfecţionat continuu, ca urmare a experienţei dobândite, dar şi ca răspuns la schimbările intervenite în dezvoltarea social-economică a ţării. Astăzi, instituţia dumneavoastră reprezintă o autoritate de bază a statului, având o vocaţie europeană şi un rol decisiv pentru protecţia şi liniştea comunităţilor. În noul cadru generat de statutul României ca stat membru al Uniunii Europene, se remarcă dinamizarea şi consolidarea relaţiilor dumneavoastră cu celelalte componente ale Sistemului Naţional de Management al Situaţiilor de Urgenţă, rezultatul fiind creşterea gradului de siguranţă civilă şi protecţia cetăţenilor. Evenimetele provocate de inundaţiile din anul trecut precum şi fenomenele meteorologice deosebite au solicitat din plin efectivele inspectoratelor pentru situaţii de urgenţă care au dat dovadă de aceeaşi abnegaţie şi spirit de sacrificiu ca şi înaintaşii lor, prin îndeplinirea cu promptitudine a misiunilor, mult mai diversificate acum şi prin intervenţia 
imediată în situaţii deosebit de dificile. Apreciez efortul, eroismul cotidian al personalului din serviciile profesioniste de urgenţă, care, prin modul de gestionare a situaţiilor de criză, au reuşit să salveze numeroase persoane şi importante bunuri materiale, asigurând cetăţenilor protecţie sporită împotriva efectelor dezastrelor naturale. Ei aşteaptă din partea dumneavoastră aceeaşi determinare şi acelaşi comportament demn, care vă conferă un binemeritat prestigiu în societate. Desigur, pregătirea publicului larg pentru a reacţiona corect în situaţii de urgenţă este importantă, dar auxiliară. Primordial, pentru a vă face pe deplin datoria, este necesară o pregătire continuă, o creştere a calităţii muncii, a profesionalismului şi a capacităţii de acţiune la intervenţii şi în situaţii de urgenţă, o implicare activă, ataşament faţă de profesie şi misiune - argumente definitorii pentru eficientizarea activităţii dumneavoastră. Utilizarea potenţialului profesional şi intelectual existent, stimularea creativităţii în îndeplinirea misiunilor, coeziunea internă a instituţiei pot şi trebuie să contribuie la creşterea calităţii muncii depuse. Evidenţiez efortul cadrelor din structurile protecţiei civile în direcţia susţinerii reformelor Ministerului Administraţiei şi Internelor şi solicit în continuare aceeaşi implicare, la toate nivelurile, pentru îndeplinirea cu succes a misiunilor care v-au fost date în competenţă, prin lege. La zi aniversară, vă rog să primiţi urările mele de 
bine, sănătate şi fericire, însoţite de tradiţionalul “La mulţi ani!”.

La mulţi ani, români! La mulţi ani, români din interiorul frontierelor şi din afara frontierelor României! La mulţi ani, cetăţeni români, etnici romi, maghiari, ucraineni, tătari, turci, sârbi şi de orice altă naţionalitate sub cetăţenie română! La mulţi ani, Armatei Române, fie ea acasă sau în teatrele de operaţii din Afganistan sau din Balcanii de Vest! 2009 a fost un an dificil, un an în care peste România a trecut criza globală, care ne-a afectat dar nu ne-a îngenuncheat! 2009 a fost şi un an în care am avut parte de crize politice, crize politice pe care românii le-au tranşat prin votul lor pe 6 decembrie, atunci când au decis să fiu preşedinte al tuturor românilor pentru încă un mandat! Le mulţumesc şi celor care, prin votul lor, m-au sprijinit, le mulţumesc şi acelora care, prin votul lor, mi-au dat o lecţie! Certitudinea votului din 6 decembrie rămâne că politicienii care pot să câştige sunt aceia care îşi iau ca aliat poporul român. Începem un An Nou, 2010, un an care trebuie dedicat reformei statului. Pe 22 noiembrie cea mai mare parte a românilor a votat pentru ca statul român să fie reformat, reformat începând cu cea mai importantă instituţie a statului, cu Parlamentul României. Dar reforma statului nu înseamnă doar Parlamentul României. Trebuie să reformăm, să modernizăm sistemul de educaţie. Numai aşa copiii noştri vor avea şanse să facă performanţă. Numai aşa România - în ansamblul ei - va putea deveni o ţară performantă. Trebuie să reformăm sistemul de sănătate. Trebuie să consolidăm clasa de mijloc. Trebuie să avem grijă de valorificarea avantajelor pe care ni le-a dat Dumnezeu. Avem condiţii să avem o agricultură performantă, un turism de succes, să dezvoltăm o industrie IT pentru care România are suficient de multe creiere. Avem nevoie de o justiţie dreaptă, o justiţie egală pentru toţi, fie ei oameni politici sau oameni simpli, fie ei oameni cu bani sau oameni fără bani. Avem nevoie ca, în perspectiva anilor viitori, să facem din solidaritate un mod de a trăi. Românii trebuie să fie solidari cu aspiraţiile lor, trebuie să fie solidari cu ei şi, toţi la un loc, solidari cu ţara. Nu avem de ce să nu fim mândri de ţara noastră. Istoria ţării, cultura, tradiţiile noastre sunt cele care îi recomandă pe români ca una din cele mai puternice naţiuni ale Uniunii Europene. Din acest motiv, cred că fiecare trebuie să avem în minte că dragostea de ţară înseamnă patriotism. Iar, patriotismul este parte a solidarităţii noastre cu ţara în care trăim, cu 
ţara pe care o iubim. Peste numai două minute, vom intra în anul 2010. Va fi un an în care vom scăpa de criză, va fi un an în care optimismul va fi cel care ne va anima să depăşim momentul pe care l-am trăit în anul 2009. 2010 va fi, în acelaşi timp, anul în care se va hotărî dacă suntem capabili să rămânem loiali comenzii pe care poporul român ne-a dat-o pe 22 noiembrie. Oamenii politici au de trecut testul loialităţii şi al fidelităţii faţă de propriul lor popor. Comanda primită de la români pe 22 noiembrie nu poate să fie negociată. Avem toţi obligaţia să răspundem acestei comenzi, acestei voinţe pe care românii au exprimat-o prin vot şi în cel mai democratic mod. Cred că esenţa evoluţiei noastre pozitive în perioada următoare este reforma statului. Fără reforma statului nu vom putea valorifica în favoarea românilor creşterea economică ce va fi reluată în al doilea trimestru al anului 2010. Perimteţi-mi dragi români să închei urându-vă multă sănătate, bucurie, fericire în familii şi, cel mai important lucru, solidaritate. Solidaritatea cu noi înşine şi cu obiectivele noastre. Vă doresc la toţi, La Mulţi Ani! La Mulţi Ani, România! La Mulţi Ani, români! La Mulţi Ani, ţară dragă! 

Cred că se încheie un an care poate fi etichetat ca pozitiv din punct de vedere al activităţii CSM. Cu plusuri, cu minusuri, aceasta s-a întâmplat peste tot, şi în Executiv, şi în Legislativ şi la Preşedinţie, nimeni nu a fost perfect. Dar sentimentul pe care eu îl am este că anul acesta CSM are o activitate pozitivă. Şi chiar aş vrea să preiau din remarca domnului judecător Lupaşcu: nu s-a terminat mandatul acestui CSM, mai este un an. Deci este încă un an de activitate, un an din şase; şi cred că e o şansă extraordinară pentru acest CSM să-şi propună ca alături de alte structuri ale statului român să încheie cu mecanismul de cooperare şi verificare până la sfârşitul mandatului actualului CSM. De ce să nu avem un obiectiv îndrăzneţ? Mai avem un an în faţă. Deci cred că nu este un bilanţ de sfârşit de mandat, ci este un bilanţ care trebuie să prefigureze foarte precis obiectivele CSM pentru următoarele 12 luni şi, aşa cum spunea doamna judecător, trebuie să-l încheiem cu nişte propuneri. Propuneri, obiective, nu ştiu cum o să le spuneţi până la urmă. Dar eu cred că trebuie obiective foarte puternice, exact având în vedere experienţa pe care între timp CSM a dobândit-o, pentru că a fost o instituţie nouă. Eu am participat, spre deosebire de doamna procuror general, am avut şansa să particip la toate bilanţurile CSM. Ştiu şi începuturile, am putut observa şi evoluţiile. Vă pot spune că au fost, deşi nu analizăm cei cinci ani, dar au fost ani în care, datorită modului de exercitare a preşedinţiei, am putut colabora mai greu, ani în care am colaborat mai bine cu CSM. Vă pot spune că acesta a fost un an în care am colaborat bine cu CSM şi cred că independenţa, aşa cum spunea doamna judecător, trebuie citită corect. Independenţă nu înseamnă lipsă de colaborare. Iar pentru acest an cred că o colaborare între toate instituţiile statului - CSM, Preşedinţie, Executiv, Legislativ - nu poate decât să ducă la atingerea probabil a unui obiectiv extrem de important, care este încheierea mecanismului de cooperare şi verificare. Altfel, aş spune că pe ansamblu, şi nu referindu-mă strict la activitatea CSM, dar pentru că este şi un rezultat al activităţii dumneavoastră, cred că sunt destule lucruri care au început să se mişte într-o direcţie pozitivă chiar în sistemul de justiţie. Cu toate necazurile pe care le avem: lipsă de personal suficient, uneori lipsă de perfectă calificare, lucrurile au început să meargă într-o direcţie pozitivă inclusiv din punct de vedere al luptei 
împotriva corupţiei. Anul 2009 s-a văzut a fi un an în care justiţia a devenit mai vizibilă şi, aş spune, mai pragmatică, fie că vorbim de procurori, fie că vorbim de judecători. Să sperăm că acest trend se va menţine şi dosare care stau de multă vreme vor primi o soluţie, indiferent care. Ele nu trebuie să dea soluţia procurorului, ci o soluţie, ca să se scape de sentimentul acesta că unii pot fi judecaţi, alţii nu. Dar o soluţie probabil va trebui dată după atâţia ani care s-au scurs de la trimiterea dosarului către instanţe. Ştiu că nu este atribuţiunea dumneavoastră, dar pentru că discutăm în “templul” justiţiei, la CSM, mi-am permis să fac şi această observaţie. Altfel, pe progresele care s-ar face în unificarea practicii judiciare, cred că CSM, Înalta Curte şi-ar aduce la îndeplinire partea care le revine din obiectivul de a scăpa de mecanismul de cooperare şi verificare, ca de altfel şi netergiversarea unor decizii - repet, nu are importanţă ce soluţie se adoptă, ci o soluţie. Aş mai face observaţia legată de protest, ca să nu îi spun nici grevă, nici altfel. Sigur că el a marcat un moment de solidaritate al breslei. Aici însă trebuie să analizaţi foarte bine legalitatea, pentru că proteste pot face toţi. Problema este că de la justiţie toţi, de la Preşedinte, că e vorba de Preşedinte sau de cetăţean, până la cel mai puţin influent om din ţara aceasta, aşteaptă aplicarea legii şi respectarea legii. Şi cred că protestul trebuie analizat şi sub acest aspect, nu numai sub 
aspectul solidarităţii. Înţeleg şi steagul "luaţi notă că e doar suspendat şi ne supărăm noi încă o dată". Lăsaţi “steagul” ilegalităţii jos, dacă discutăm de justiţie. Prin cooperare, putem rezolva multe din problemele care afectează justiţia. Şi o ultimă observaţie pe care aş vrea să o fac, tocmai pentru că nu vreau să ne facem că nu vedem: până la urmă, în România, politicul plus executivul au făcut posibilă intrarea României în Uniunea Europeană la 1 ianuarie 2007. La acea dată, justiţia română nu a putut ţine pasul cu celelalte structuri ale statului. Justiţia română a intrat cu o clauză de salvgardare în Uniunea Europeană. Deci atunci justiţia română a intrat în Uniunea Europeană cu o restanţă. Eu vă propun să lichidăm restanţa aceasta anul acesta, pentru că am mai avut un termen, 1 ianuarie 2009, să scăpăm de clauza de salvgardare. Am scăpat de ea, dar am rămas cu un mecanism. Deci, deşi justiţia a avut doi ani să prindă din urmă timpurile, a întârziat. Poate facem un efort anul acesta şi vă rog să mă credeţi că nu am spus-o nici ca să aduc vreun afront justiţiei, nici să tensionez lucrurile la început de an. Dar aceasta este realitatea datelor. Aceasta este realitatea datelor. Şi ca să înţelegeţi de ce fac această observaţie: aduceţi-vă aminte că au fost din punct de vedere al Executivului condiţii extrem de grele, extrem de grele, mai ales pe segmentul trecerii la economie de piaţă, care au dus la disponibilizări uriaşe, la efecte sociale foarte mari. Executivul şi le-a asumat, aşa cum este orice executiv în România, blamabil, deşi nu am auzit nici măcar în Europa de executiv perfect. Dar, blamabil, dar şi-a asumat măsuri extrem de dificile, pentru ca România să intre în Uniunea Europeană la 1 ianuarie 2007. Justiţia a intrat cu o restanţă, şi-a asumat, cum îşi asumă şi acum un executiv, măsuri dificile pentru o reechilibrare a situaţiei macroeconomice a României. Ehivalentul în justiţie ar fi dacă justiţia îşi asumă aceste lucruri: unificarea practicilor, creşterea vitezei de soluţionare a dosarelor, pentru că aici rămânem cu menţiunile care se fac mereu. În ceea ce priveşte Codurile, şi o să fiu foarte deschis: în lipsa Codurilor de procedură, care ar trebui să iasă foarte rapid şi în plus şi bune, mă îndoiesc că termenul 1 ianuarie 2011 mai este fezabil. Deci acest termen nu trebuie să ne intre în cap ca o chestiune ce nu poate fi modificată. Dacă Parlamentul nu va reacţiona rapid cu Codurile de procedură, după care se va putea face un studiu de 
impact clar, câţi judecători, câţi procurori ne trebuie în plus, care sunt costurile suplimentare, eu nu văd 1 ianuarie 2011 ca fiind un termen fezabil. Probabil va trebui să gândim la 1 iulie 2011, 1 ianuarie 2012, dar undeva acolo în lipsa Codurilor de procedură, pentru că nimic nu se va putea face doar pentru că s-a publicat în Monitorul Oficial legea. Deci aici cred că CSM va trebui să fie extrem de ferm şi atent la stabilirea termenelor de intrare în vigoare. Deci apelul meu este la calm din punctul acesta de vedere şi CSM probabil va fi una din instituţiile care vor fi cele mai îndreptăţite să spună când intră în vigoare după ce avem şi Codurile de procedură adoptate de Parlament, promulgate şi legea care să le facă să intre. Şi un ultim lucru pe care aş dori să-l ştiţi: în orice caz acest al doilea mandat nu este destinat pentru nimic altceva decât pentru a găsi soluţii. De aceea, apelul meu către CSM, care, repet, nu şi-a terminat mandatul, mai are un an şi cu lucruri foarte importante de făcut anul acesta, este să găsim formula unui parteneriat în care să câştige şi justiţia, şi să dăm şi soluţii corespunzătoare aspiraţiilor celor care se uită la justiţie ca la singura speranţă şi până la urmă cea mai importantă structură destinată să facă dreptate. Eu vă mulţumesc mult pentru activitatea din 2009 şi vă asigur de toată deschiderea mea pentru un parteneriat în 2010, un parteneriat în care să găsim soluţiile cele mai bune. Vă mulţumesc mult! Cred că s-a terminat prima 
parte, de aceea ţin să vă doresc succes în partea a doua, celor care veţi candida, şi am convingerea că totul se va face sub imperiul legii şi al Constituţiei în ceea ce priveşte punctul doi de pe ordinea de zi. Vă mulţumesc mult! Nu fac niciun secret din a vă spune că mi-aş dori mult la un moment dat şi în mod deosebit după alegerea noii structuri de conducere a CSM să avem o discuţie cu uşile închise, nu pentru că ar fi secrete care nu trebuie să ajungă la public, dar pentru că simt nevoia unei discuţii foarte deschise cu CSM pentru anul 2010. Vă mulţumesc mult şi vă doresc succes! 

Doamnelor şi domnilor, Evaluarea activităţii desfăşurate de Jandarmeria Română în anul 2009 îmi oferă ocazia să vă adresez dumneavoastră, la începutul acestui an, salutul meu însoţit de aprecieri pozitive cu privire la rezultatele pe care le-aţi obţinut în îndeplinirea atribuţiilor ce vă revin, în domeniul ordinii publice şi securităţii cetăţenilor. Analiza muncii dumneavoastră a reliefat aspectele pozitive pe care le-aţi obţinut în modernizarea instituţională, compatibilizarea structurilor şi practicilor cu cele adoptate de instituţiile europene, realizarea unui sistem logistic performant, perfecţionarea pregătirii personalului, dezvoltarea şi consolidarea relaţiilor de colaborare şi cooperare internaţională. Jandarmeria, ca şi Poliţia, sunt instituţii ale statului care trebuie să fie foarte aproape de cetăţean. Modul în care ele îşi dovedesc profesionalismul, modul în care se achită de sarcini, toate acestea influenţează în mod direct imaginea atât a Jandarmeriei, cât şi a Ministerului Administraţiei şi Internelor şi a statului în sine. O Jandarmerie profesionistă şi responsabilă reprezintă cea mai bună modalitate de creştere a încrederii cetăţeanului în stat şi instituţiile sale. Nu putem vorbi de modernizarea statului fără să luăm în calcul şi modernizarea instituţiilor statului, iar în acest sens discuţia despre modernizarea Jandarmeriei trebuie să aibă loc. Jandarmeria a parcurs un drum important de redefinire a sa ca instituţie. Este o instituţie care şi-a reformulat, reconstruit cadrul legal de funcţionare, este o instituţie care şi-a construit o nouă imagine, o instituţie care şi-a asumat responsabilităţi noi atât pe plan intern, cât şi pe plan internaţional. O serie de activităţi noi practicate de Jandarmeria Română s-au dovedit de succes şi, aş sublinia aici în special Jandarmeria montană, care s-a dovedit în ultimii ani atât de utilă în a ajutora turiştii care s-au aflat în situaţii dificile pe munte sau în a asigura respectarea legalităţii în aceste zone. Anul 2009 a fost un an dificil pentru dumneavoastră, caracterizat printr-un ridicat grad de infracţionalitate în multe localităţi, creşterea fenomenului de huliganism în zonele arenelor sportive, numărul ridicat de acte ilegale care au necesitat măsuri sporite din partea structurilor de jandarmi pentru asigurarea ordinii publice. Toate acestea au fost obţinute în condiţiile unor dotări care nu se ridică întotdeauna la standardele impuse de importanţa misiunilor încredinţate, dar, prin responsabilitatea 
şi spiritul dumneavoastră de acţiune, nu v-aţi lăsat copleşiţi de greutăţi. Pentru aceste eforturi, societatea vă învesteşte, în continuare, cu încrederea ei. Subliniez faptul că cea mai importantă resursă a Jandarmeriei o reprezintă oamenii, oamenii care pun în aplicare sarcinile şi responsabilităţile, oamenii care sunt alături de alţi oameni, oamenii care intervin în situaţii dificile şi aş vrea să subliniez şi să mulţumesc Jandarmeriei pentru modul exemplar în care şi-a făcut datoria în situaţiile dificile în care a fost pusă în ultimii ani, fie că a fost vorba de inundaţii, fie că a fost vorba de alte situaţii cu grad de risc ridicat, în care a îndeplinit misiuni, potrivit legii. Mi se pare important să evidenţiez dimensiunea internaţională a Jandarmeriei, un aspect din ce în ce mai important. România este parte a comunităţii internaţionale, suntem membri a NATO şi membri ai Uniunii Europene şi, dincolo de profesionalismul dovedit de Armata Română în ultimii ani, mă bucură faptul că şi Jandarmeria Română s-a înscris pe acest drum, misiunile executate de jandarmii români în Kosovo fiind extrem de bine apreciate la nivelul Uniunii Europene. România contează în Uniunea Europeană şi prin performanţa acestor oameni şi cred că, în viitorul apropiat, cerinţele comunităţii internaţionale pentru România referitoare la contribuţia sa, inclusiv pe linia Jandarmeriei, vor fi în creştere. Demonstrând profesionalism, este firesc ca Jandarmeria Română să fie din ce în ce mai solicitată 
de către partenerii europeni şi internaţionali atât în a contribui la reconstrucţia altor state, cât şi în a ajuta misiunile Uniunii Europene şi poate chiar şi ale NATO, pe această linie. Până la urmă, acceptarea Jandarmeriei Române în instituţiile europene de profil nu a făcut altceva decât să confirme acest statut internaţional din ce în ce mai important şi mai clar pe care Jandarmeria Română îl are astăzi. Apreciez rezultatele activităţii deosebit de importante şi complexe pe care o desfăşuraţi pentru protecţia cetăţenilor şi asigurarea liniştii comunităţilor şi vă doresc să vă îndepliniţi obiectivele pe care vi le propuneţi în viaţa şi activitatea dumneavoastră. 

Domnule Preşedinte al Camerei de Comerţ, Domnilor Ambasadori, Doamnelor şi domnilor, Încep prin a vă spune La mulţi ani! Este începutul anului 2010, un an care, sperăm noi, va fi mai bun decât 2009. Şi pentru că domnul preşedinte al Camerei Româno-Germane vă felicita că aţi supravieţuit anului 2009, lăsaţi-mă şi pe mine să mă felicit că am supravieţuit anului 2009. Aş spune că suntem două categorii de supravieţuitori: dumneavoastră în economie, eu în politică. Dar cred că mai importantă decât supravieţuirea mea, este supravieţuirea dumneavoastră, a investitorilor germani, cei care daţi în România peste 150 de mii de locuri de muncă şi nu dintre cele mai rău plătite din economia românească. Sigur, perspectiva colaborării româno-germane este dată în primul rând de determinarea dumneavoastră de a face afaceri în România, de a investi în România, iar eu vă mulţumesc pentru ce faceţi pentru România. Capitalul german este al treilea capital în România, circa 17 mii de firme germane au investit în România, investiţii directe, peste 2,7 miliarde de euro şi poate dincolo de semnificaţia aceste cifre este aceea că prin efortul şi priceperea dumneavoastră ţineţi o balanţă comercială echilibrată cu Germania, cu cea mai mare putere economică a Europei. Aş putea să vă spun că după analizele pe primele nouă luni ale anului, în mod paradoxal, România are creştere de exporturi în Germania în anul 2009. Şi pentru acest lucru vă mulţumesc şi dumneavoastră, nu numai Daciei Piteşti. În ceea ce priveşte România, după cum bine ştiţi suntem în acord cu Fondul Monetar Internaţional şi cu Uniunea Europeană pentru finanţarea pe de-o parte a rezervei Băncii Naţionale, pe de altă parte a deficitului bugetului de stat. În mod cert în luna februarie vom încasa tranşa a treia şi a patra, consecutiv, ceea ce va genera o relaxare a intervenţiilor sau a ieşirilor Ministerului de Finanţe pe piaţă contribuind astfel la crearea necesarului de lichiditate în sistemul bancar, lichiditate care va trebui să rămână la dispoziţia mediului de afaceri şi nu a bugetului de stat. Vă mai pot spune că luna noiembrie a dat un al doilea semnal pozitiv, după luna octombrie, cu privire la creşterea producţiei industriale. În luna noiembrie, producţia industrială a fost cu două procente peste noiembrie 2008, ceea ce arată că ne pregătim să ieşim din recesiune fără a putea spune ferm că ieşim din recesiune în trimestrul al IV-lea. Semnele însă ne arată că acest lucru se poate întâmpla şi sunt optimist că atunci 
când or să apară cifrele trimestrului al IV-lea va fi semnalul clar că începem să ne revnim din căderea economică şi să ne reluăm un trend ascendent. Toate analizele arată că în trimestrul al II-lea al anului 2010 vom trece din nou pe creştere economică pozitivă. Sper ca aceste analize să fie confirmate. Ele nu sunt numai aprecierile specialiştilor români, dar şi aprecieri ale Fondului Monetar Internaţional, iar ieri, după cum aţi văzut toţi, Moodyâs a fost mai optimist decât Guvernul României şi Fondul Monetar Internaţional prefigurând o creştere economică ce poate depăşi chiar două procente în anul 2010. Poate că aceste sunt semne ale optimismului economic însă esenţa anului 2010 rămâne legată de accelerarea proceselor de reformare a statului român. Este, dacă vreţi, steagul sub care mi-am dus campania şi nu a fost un steag electoral, ci şi după campanie susţin acelaşi lucru. România trebuie să-şi simplifice statul, trebuie să facă un stat mai puţin costisitor, mai puţin birocratic şi chiar mai adaptat nevoilor poporului roman, nu neapărat ale mediului de afaceri. Dar toţi, însă în primul rand românii, au nevoie de un stat mai ieftin şi mai eficient. În acelaşi timp, reforma statului nu înseamnă strict o reformă constituţională şi o diminuare mai mult sau mai puţin accelerată a numărului de funcţionari. Dumneavoastră simţiţi cel mai bine că avem nevoie de modernizare sistemului de educaţie. Sper ca, odată întors din vacanţă, Parlamentul să dea o definitivare Legii educaţiei 
naţionale pentru a putea crea tinerilor competenţe şi nu o şcoală care le dă un volum ridicat de date şi informaţii memorate. Aş saluta în acest sens fimele germane - şi sunt multe dar mă refer la Daimler, la Continental, care au făcut din cooperarea cu universităţile un mod de a-şi desfăşura activitatea cu România, ceea ce ajută România nu numai să îşi califice înal specialiştii absolvenţi de facultăţi, dar ne ajută şi la menţinerea în ţară a oamenilor de mare valoare. Dacă Educaţia este o prioritate care face parte din procesul de modernizare a statului, nu mai puţin importantă este reforma sistemului de sănătate. Nu ne mai puteam păcăli că avem un sistem de sănătate. Ştim, fără tăgadă, că este un sistem de sănătate ineficient. iar dumneavoastră ca oameni de afaceri puteţi înţelege foarte bine plecând de la două repere. În anul 2000, sistemul de sănătate din România avea alocat un miliard de euro din bugetul de stat. Astăzi are aproape cinci miliarde alocate prin bugetul de stat şi calitatea asistenţei medicale nu s-a îmbunătăţit. Deci, sistemul îşi înghite resursele care îi sunt puse la dispoziţie în interior şi nu le lasă să se îndrepte către oamenii care au nevoie de asistenţă medicală. Este o altă probă a propriei noastre ineficienţe iar sistemul de sănătate de stat trebuie, în mod categoric, reformat pentru a putea să dea calitate în asistenţa medicală. Am în vedere şi nevoia imperioasă a unui cod al asistenţei sociale. În România s-a mers prea departe. 11 milioane de români sunt asistaţi, într-o formă sau alta, direct sau indirect. Dintre ei foarte mulţi nu au nevoie de această asistenţă a statului în plata facturii la încălzire sau la alte cheltuieli. Este clar că trebuie să ne adresăm cu asistenţa socială celor care în mod real au nevoie de ea, iar fără reformarea sistemului de asistenţă socială statul va continua să cheltuiască ineficient. M-aş îndrepta către o concluzie: dacă am avut două mari obiective strategice - intrarea în NATO şi intrarea în Uniunea Europeană, cel de-al treilea mare obiectiv strategic al României trebuie să fie modernizarea statului. În ceea ce priveşte cooperarea cu Guvernul, vă pot spune că am o cooperare foarte bună. Practic, programul de reformă a statului pe care l-am anunţat în campanie a fost un program convenit, convenit cu actualul guvern, cu partidul care m-a susţinut în alegeri. Cheia succesului este însă dacă voi găsi soluţia să atrag toate partidele în acest program de reformare a statului, un program care implică 
reforme atât de puternice şi adânci ca reforma constituţională, reforma în educaţie, reforma în sănătate, reforma sistemului de asistenţă socială. Nu poate fi făcut de o majoritate la limită. De aceea, obiectivul meu pentru perioada imediată este să ajung la o înţelegere cu partidele politice pentru ca pilonii esenţiali ai reformării statului român să fie conveniţi şi puşi în aplicare printr-o nouă legislaţie. Ştiu că aveţi nevoie de o simplificare a sistemului fiscal. Sunt de acord că avem nevoie toţi de această simplificare. Pe de altă parte, aş vrea să se înţeleagă foarte bine că nu picăm în capcana de a înţelege prin simplificarea sistemului fiscal reducerea fiscalităţii în România. În momentul de faţă România are una dintre cele mai scăzute fiscalităţi la nivelul Uniunii Europene, iar statul are nevoie să colecteze bani pentru ceea ce vă spuneam mai înainte: sănătate, educaţie, apărare, ordine publică şi aşa mai departe. Am făcut comparaţie cu nivelul fiscalităţii în România şi în alte ţări ale Uniunii Europene. Vă pot spune că fiscalitatea nu va scădea, dar nici nu va creşte. Unul din marile obiective ale negocierii cu Fondul Monetar Internaţional a fost exact acela de a menţine conta unică de impozitare şi taxa pe valoare adăugată la nivelele anterioare. Din acest punct de vedere, vă asigur de o deplină stabilitate în perioada următoare. Ştiu că aşteptaţi de la noi reducerea birocraţiei şi, acolo unde este cazul, şi dispariţia elementelor de corupţie, despre care 
eu, ca şef al statului, nu o să spun niciodată că nu există. Ştiu că există, ştiu că încurcă mult afacerile şi, dacă vreţi, creează un sentiment neplăcut oricui vine în contact cu administraţia românească. Vreau să cred, aşa cum arată şi indicatorii internaţionali, că acest fenomen a început să se diminueze faţă de anii trecuţi. Să sperăm că vom continua acest trend. Aş spune câteva cuvinte despre buget. Am la promulgare bugetul de stat şi, supus analizei, ne arată că România trebuie să facă un efort de negociere consistent cu Uniunea Europeană, pentru a-şi lua marja în care să poată să-şi deruleze investiţiile şi, mai ales, să utilizeze banii europeni. Avem constrângeri bugetare extrem de mari, generate de criteriile de la Maastricht, dar şi de cheltuielile foarte mari pe care le avem cu statul, dar şi cu asistenţa socială. Vă spuneam, avem constrângeri foarte mari din punct de vedere al încadrării în criteriile de la Maastricht pentru a ne atinge obiectivul de a intra în Zona euro în 2014-2015. Criteriile pe care trebuie să le îndeplinim din punct de vedere al bugetului ne blochează practic accesul la mare parte din sursele de finanţare europene. Şi îl blochează pentru simplu motiv că România însăşi trebuie să aibă propriile ei contribuţii pentru a atrage finanţarea europeană sau pentru a utiliza banii Băncii Europene de Investiţii. Obiectivul meu este să am o discuţie şi cu Comisia Europeană şi în următorul Consiliu, în care să vedem în ce măsură este posibil să relaxăm, într-un fel sau altul, aplicarea criteriilor de la Maastricht în această perioadă dificilă. Nu vreau să arăt către alţii, dar sunt multe state în Zona euro care în momentul de faţă nu mai îndeplinesc criteriile de la Maastricht. Deci, România ar vrea şi ea un tratament egal cu statele din Zona euro, atunci când discutăm despre îndeplinirea criteriilor de la Maastricht, pentru că o relaxare a acestor criterii ne va ajuta să putem să utilizăm banii europeni cu mult mai mare uşurinţă. În ceea ce priveşte colaborarea cu comunitatea de afaceri, vreau să vă spun - şi v-o spun şi în numele Primului-ministru, care are activităţi cu Fondul în momentul de faţă - că există totală deschidere să adoptăm în legislaţia românească soluţii care să ajute la derularea mai uşoară a afacerilor în sistemul economic românesc. Ne bucură foarte mult ceea ce se întâmplă în ultimii ani, schimbarea structurii exporturilor româneşti, şi acest lucru se datorează în primul rând investitorilor străini, în primul rând dumneavoastră. 
Asta ne face să înţelegem că, acolo unde legislaţia europeană ne permite, trebuie să găsim formule să vă sprijinim. Unde nu se poate discuta este în zona fiscalităţii, care nu va fi scăzută, dar poate fi altfel aranjată încât să nu deranjeaze investitorul sau să-l deranjeze cât mai puţin. Sunt convins că vorbesc cu oameni de afaceri care vin dintr-o economie extrem de disciplinată - şi asta este şi cheia succesului economiei germane: disciplina, corectitudinea. Sunt convins că aveţi lucruri care nu vă plac în economia românească şi atât eu cât şi Primul ministru, cât şi ministru de Finanţe, aflat în sală, suntem hotărâţi să facem ceea ce ţine de noi pentru ca dumneavoastră să vă simţiţi confortabil în economia românească şi să continuaţi să investiţi, să continuaţi să generaţi locuri de muncă, să continuaţi să fiţi contribuabili la bugetul de stat al României. Aş încheia mulţumindu-vă încă o dată pentru sprijinul extraordinar pe care l-aţi dat modernizării economiei româneşti, asigurându-vă în acelaşi timp că vă bucuraţi de tot respectul şi asigurându-vă încă o dată că suntem pregătiţi să vă uşurăm activitatea de zi cu zi prin soluţii fezabile economiei româneşti. Vă mulţumesc mult şi pentru invitaţie şi pentru ceea ce aţi făcut şi faceţi pentru România! Vă mulţumesc! 

Domnule ministru de Externe, Excelenţa Voastră, domnule Nunţiu Apostolic, Excelenţele Voastre, doamnelor şi domnilor Şefi de Misiuni, Doamnelor şi domnilor, Înainte de toate, doresc să vă mulţumesc, domnule Nunţiu Apostolic, pentru cuvintele deosebit de amabile pe care le-aţi rostit la adresa ţării mele, precum şi pentru urările calde pe care le-aţi transmis, ca de fiecare dată, mie şi poporului român. Aş dori să vă împărtăşesc un lucru pe care, poate, nu mulţi îl cunosc. Anul acesta se împlinesc 700 de ani de la urcarea pe tron a domnitorului Basarab I, zis Întemeietorul. Basarab I este considerat fondatorul Ţării Româneşti, el unind sub autoritatea sa toate teritoriile de la sud de Carpaţi. Provincia istorică Basarabia, aflată la nord de gurile Dunării, îşi datorează numele tocmai acestui mare domnitor. Doamnelor şi domnilor ambasadori, Anul care s-a încheiat de curând a fost unul al contrastelor. A debutat cu două crize severe - conflictul armat din Gaza şi criza gazelor - şi s-a terminat cu un succes major pentru Europa: intrarea în vigoare, la 1 decembrie, a Tratatului de la Lisabona. A fost un an marcat de o criză economică profundă şi de o pandemie severă de gripă A/H1N1, care abia acum îşi atinge vârful în România. În acelaşi timp, a fost un an al speranţei pentru multe popoare. Pentru poporul american, care şi-a ales un nou Preşedinte, pentru popoarele albanez şi croat, peste care s-a deschis umbrela de securitate a NATO, pentru poporul irakian, care şi-a luat soarta în propriile mâini. A fost un an al speranţei pentru cetăţenii Republicii Moldova, care au luptat pentru democraţie uneori cu preţul vieţii şi pentru poporul islandez care, confruntat cu o criză economică extrem de aspră, şi-a exprimat voinţa de a deveni parte a Uniunii Europene. 2009 este anul în care diplomaţia multilaterală şi respectarea dreptului internaţional au reprezentat principalele instrumente utilizate de comunitatea internaţionala în eforturile de promovare a propriilor interesele. Este o şansă de care trebuie să profităm pentru a reda greutatea cuvenită principiilor fundamentale ale dreptului internaţional, aşa cum sunt stipulate în Carta ONU şi în Actul Final de la Helsinki. România şi-a construit un profil internaţional de stat care respectă şi promovează respectarea dreptului în relaţiile internaţionale şi îşi susţine interesele bazându-se pe deplinul respect al dreptului internaţional. În februarie 2009, Curtea Internaţională de Justiţie a pronunţat o soluţie echitabilă 
în cauza delimitării spaţiilor maritime în Marea Neagră. Această experienţă pozitivă îmi oferă argumentele necesare pentru a încuraja utilizarea cu încredere a sistemului jurisdicţiei internaţionale. În aceeaşi logică se înscrie şi implicarea activă a României în cauza exprimării unei opinii consultative la Curtea Internaţională de Justiţie în problema Kosovo. Doamnelor şi domnilor şefi de misiuni, Cuvintele cheie ale politicii externe româneşti în noul meu mandat de Preşedinte vor fi dinamismul, continuitatea, valorificarea oportunităţilor, pragmatismul, predictibilitatea, respectarea angajamentelor, multilateralismul eficient şi solidaritatea, iar pilonii care vor susţine această politică sunt participarea energică la proiectul european, o relaţie transatlantică solidă şi o politică de vecinătate activă. Elementul de noutate îl constituie situaţia distinctă a României din 2010 faţă de România din 2005, diferenţa fundamentală fiind aceea între o ţară încă aspirantă la statutul de membru al Uniunii Europene şi un stat membru cu drepturi depline, interesat să-şi crească ponderea şi influenţa în afacerile Uniunii. Pentru următorii cinci ani, România se va raporta cu dinamism la Uniunea Europeană, dintr-o triplă perspectivă: va contribui la consolidarea profilului Uniunii pe plan internaţional; va urmări să-şi consolideze poziţia în interiorul Uniunii, în special prin desăvârşirea procesului de integrare; şi, în al treilea rând, îşi va utiliza cu eficienţă şi responsabilitate 
poziţia de stat membru pentru a-şi promova, prin intermediul politicilor Uniunii Eeuropene, propriile interese naţionale. Consolidarea profilului internaţional al Uniunii Europene reprezintă un obiectiv prioritar al României, explicat, pe de o parte, prin interesul său natural de a face parte dintr-o organizaţie puternică şi influentă şi, pe de altă parte, prin sporirea, pe această cale, a capacităţii Uniunii de a-şi pune în aplicare propriile politici şi de a contribui astfel la soluţionarea problemelor globale presante, cu efecte benefice pentru toate statele membre. Principalul instrument de consolidare a rolului Uniunii Europene este avansarea reformei instituţionale, prin punerea în practică a Tratatului de la Lisabona. Prin crearea poziţiilor de preşedinte permanent al Consiliului European şi de Înalt Reprezentant pentru Afaceri Externe şi Politica de Securitate, Uniunea va fi reprezentată mai eficient în exterior, iar coerenţa sa în politica externă va spori, ceea ce-i va asigura baza necesară pentru creşterea eficienţei eforturilor de combatere a crizei economice globale, problemă care va domina, probabil, şi anul 2010. Printr-o politică externă mai coezivă, Uniunea va contribui la consolidarea noii ordini juridice internaţionale, la creşterea securităţii energetice a statelor membre, la combaterea schimbărilor climatice sau a sărăciei şi excluziunii sociale, 2010 fiind, după cum este ştiut, anul european de luptă împotriva acestui din urmă flagel. În această nouă etapă, România este în mod îndreptăţit interesată să-şi consolideze poziţia în interiorul Uniunii, în special prin desăvârşirea procesului de integrare. Este un obiectiv care, ca şi până acum, necesită atât eforturile noastre susţinute, cât şi susţinerea dumneavoastră, a partenerilor noştri europeni. Convergenţa intereselor noastre este firească, având în vedere natura Uniunii de spaţiu gestionat în comun. Integrarea presupune atât eliminarea discrepanţelor care ne defavorizează, precum obstacolele în circulaţia forţei de muncă sau mecanismul de monitorizare în justiţie, cât şi participarea la politicile cele mai avansate - aderarea la spaţiul Schengen şi adoptarea euro, la orizontul anilor 2014/2015. Uniunea Europeană nu este o entitate abstractă, ci o asociere de state suverane, iar conectarea noastră la afacerile Uniunii trebuie dublată de o cooperare eficientă cu statele membre. Interesul nostru major este intensificarea colaborării economice şi politice cu toate statele membre, inclusiv 
prin valorificarea superioară şi extinderea instrumentului parteneriatelor strategice, de tipul celui pe care România îl are cu Franţa. În sfârşit, consolidarea rolului Uniunii şi a poziţiei noastre în Uniune ne va permite, în mod natural, să ne satisfacem o serie de interese naţionale: dezvoltarea economică şi socială prin bugetarea corespunzătoare a politicii de coeziune şi a politicii agricole şi, implicit, atragerea sporită a fondurilor europene; dezvoltarea regiunilor învecinate prin continuarea procesului de extindere - inclusiv cu state precum Republica Moldova - sau prin implementarea unor procese utile - Strategia UE pentru Regiunea Dunăreană, Sinergia Mării Negre, Parteneriatul Estic; integrarea socială a romilor prin implementarea Platformei Europene Integrate pentru Incluziunea Romilor. Stimaţi invitaţi, Continuitatea este cuvântul care va caracteriza relaţia noastră cu Statele Unite. Vrem o colaborare strânsă cu America pentru valorile pe care ea le simbolizează: democraţie, respectul pentru drepurile omului, eficienţă economică, siguranţă. Dorim să dezvoltăm parteneriatul strategic pe componentele sale esenţiale: cooperare economică, dialog politic, problematica vizelor, securitate. O prietenie dăinuie atunci când ambii parteneri ştiu să dăruiască, iar noi am dovedit în aceşti ani Statelor Unite că suntem un partener de nădejdem, fie că ne referim numai la Afganistan sau la recent încheiata misiune din Irak. La rândul nostru, ştim că ne putem bizui pe creşterea 
în continuare a cooperării economice cu Statele Unite ale Americii, pe atragerea de noi investiţii americane, pe sprijinul Americii în proiectele esenţiale pentru securitatea noastră energetică, precum proiectul Nabucco sau terminalul de gaze lichefiate LNG de la Constanţa, pe liberalizarea treptată a regimului de vize sau pe colaborarea strânsă în domeniul securităţii. Asigurarea securităţii României nu poate fi concepută fără o relaţie transatlantică strânsă, al cărei pilon este Alianţa Nord-Atlantică. Anul curent stă sub semnul adoptării noului concept strategic care, în viziunea României, trebuie să includă răspunsuri la o gamă extinsă de noi ameninţări la adresa securităţii, şi mă refer în principal la terorism, insecuritate energetică, atacuri cibernetice sau proliferare. Securitatea poate fi asigurată atât prin prestabilirea de răspunsuri eficiente la ameninţările prezumtive, cât şi prin implementarea de proiecte cu potenţial descurajator - cum ar fi scutul aliat antirachetă sau asigurarea securităţii rutelor de transport al energiei. O politică ce şi-a dovedit eficacitatea în acest sens este extinderea, care trebuie să continue cu statele din estul şi sud-estul continentului. Este de la sine înţeles că principiul indivizibilităţii securităţii, concretizat în Articolul 5 al Tratatului de la Washington, îşi va menţine importanţa capitală. Predictibilitatea va fi amprenta politicii României în domeniul securităţii. Ne vom implica activ în dezbaterile pe marginea iniţiativelor curente privind arhitectura de securitate europeană, prin susţinerea unei poziţii comune a statelor membre ale Uniunii Europene şi NATO; ne vom continua eforturile pe plan naţional şi internaţional în combaterea terorismului; ne vom duce la îndeplinire angajamentele în domeniul neproliferării, cu sublinierea rolului esenţial al Agenţiei Internaţionale pentru Energie Atomică; vom urmări cu interes procesul reducerii armamentelor strategice, ale cărui progrese vor contribui la deblocarea activităţii conferinţei de dezarmare; ne vom onora angajamentele în Afganistan, dosar prioritar al Uniunii Europene şi NATO, precum şi în alte teatre de operaţii, cu obiectivul pacificării şi reconstrucţiei zonelor în conflict. Doamnelor şi domnilor ambasadori, Vorbind despre politica externă a României în statele din vecinătatea estică şi sud-estică, vorbim despre solidaritate şi valorificarea oportunităţilor. Solidaritatea ne animă eforturile de sprijinire a apropierii Republicii Moldova de Uniunea 
Europeană. Cu toţii cunoaşteţi relaţia specială dintre România şi vecinul său din est. Ne leagă o istorie comună, avem aceeaşi limbă şi aceeaşi cultură. Românii trăiesc pe ambele maluri ale Prutului, iar această realitate face din susţinerea aspiraţiilor europene ale Republicii Moldova proiectul meu de suflet. Nu întâmplător, prima vizită pe care o voi efectua în străinătate, la începutul noului mandat, va fi în Republica Moldova, peste exact o săptămână. După o perioadă în care bunăvoinţa noastră a fost pusă la încercare, există, acum, premisele pentru reconstruirea unei relaţii bazate pe încredere, solidaritate şi năzuinţe comune, nucleu pe care nu vom pregeta să-l valorificăm în interes reciproc. În ceea ce ne priveşte, ne vom manifesta activ în interiorul UE pentru includerea Chişinăului în spaţiul unde, istoric vorbind, îi este locul. Un obstacol care trebuie depăşit este conflictul transnistrean, dosar în care Uniunea poate avea, credem, o implicare mai susţinută. Interesele noastre legate de Ucraina sunt multiple, iar satisfacerea lor nu poate fi disociată de edificarea unui stat vecin democratic, dezvoltat şi stabil. Numai astfel ne vom asigura securitatea energetică, numai astfel vom putea soluţiona dosarele comune sensibile precum Bâstroe sau drepturile minorităţilor. Iar o Ucraină democratică şi dezvoltată nu poate fi imaginată, în contextul actual, în afara spaţiului politic european sau euroatlantic. Importanţa strategică a statelor din Caucazul de Sud poate fi 
cu greu îndeajuns evidenţiată. Obiectivul noului meu mandat este de a fructifica relaţia privilegiată pe care o avem cu aceste ţări, fie că vorbim de Georgia, al cărui potenţial de cooperare în domenii precum energia, transportul sau infrastructura este deosebit de ridicat, de Azerbaidjan, alături de care dorim să valorizăm parteneriatul strategic încheiat în septembrie 2009, având drept vectori cooperarea economică şi energetică. Apropierea acestor ţări de UE şi, în cazul Georgiei, de NATO, are o importanţă capitală în atingerea acestor obiective şi va contribui inclusiv la soluţionarea problemelor subregiunii - adică conflictele îngheţate sau relaţiile cu vecinii. Acum cinci ani de zile atrăgeam atenţia partenerilor noştri asupra potenţialului strategic insuficient exploatat al Mării Negre. Astăzi există o acceptare generală a acestei realităţi şi, mai mult decât atât, există instrumente de a o valorifica, fie că vorbim de Sinergia Mării Negre, a cărei implementare nu mai poate fi amânată sau de proiectul complementar, Parteneriatul Estic. Vom utiliza aceste mijloace şi altele, precum preşedinţia în exerciţiu a OCEMN pe care o vom deţine în 2011, pentru satisfacerea unui interes major - securitatea energetică, prin conectarea zonei Mării Negre cu zona Mării Caspice prin intermediul coridoarelor de transport energetic. De Asia Centrală ne vom relaţiona pe două căi - prin intermediul instrumentelor oferite de Uniunea Europeană, în special Strategia Uniunii Europene pentru Asia Centrală şi prin intermediul relaţiilor bilaterale foarte bune pe care le avem cu toate statele zonei - în urmărirea obiectivului central de asigurare a securităţii noastre energetice. În acest sens, vom acţiona pentru implicarea ţărilor regiunii în proiecte europene strategice precum Nabucco sau PEOP. Pentru România, o importanţă cel puţin egală cu vecinătatea estică o au Balcanii de Vest. Avem nevoie, în imediata noastră vecinătate, de o zonă stabilă şi prosperă, ceea ce, pentru statele din Balcanii de Vest, se traduce în susţinerea proceselor de integrare europeană şi euroatlantică. Avem o cooperare economică în creştere cu aceste ţări, am obţinut sprijinul lor pentru proiecte de dezvoltare regională, cum ar fi coridorul de transport dunărean şi suntem puternic implicaţi în misiunile de stabilizare din zonă. Pe de altă parte, credem că misiunile OSCE trebuie finalizate treptat, iar atribuţiile lor transferate statelor gazdă. Datorită imediatei vecinătăţi şi a situaţiei sale particulare, 
Serbia prezintă o importanţă aparte pentru noi. Tocmai de aceea, apropierea Serbiei de Uniunea Europeană şi NATO constituie un interes naţional al României. Ataşamentul nostru pentru respectarea normelor juridice internaţionale a stat la baza susţinerii demersului Serbiei la Curtea Internaţională de Justiţie în problema Kosovo. Importanţa vitală pe care o acordăm zonelor învecinătate nu poate fi pe deplin înţeleasă fără luarea în considerare a intereselor noastre în materie de minorităţi. Firul logic ar fi acesta: state vecine democratice şi dezvoltate, relaţii reciproc avantajoase cu România, tratament corect pentru minoritatea română. În acest scop, vom participa activ şi la procesul de remodelare şi eficientizare a structurilor de cooperare regionale şi subregionale. Doamnelor şi domnilor, Politica externă a României nu se opreşte aici. Am ajuns în zona pragmatismului, iar acesta semnifică, în prezent, o relaţie economica eficientă. Există o serie de state cu un potenţial excepţional de cooperare economică, dintre care unele adevărate puteri globale, care ne interesează în cel mai înalt grad. Relaţia noastră cu Rusia a avut, de-a lungul timpului, accente particulare, însă niciodată nu ne-am ignorat. Influenţa Rusiei în regiune este semnificativă, iar România conştientizează această realitate. Mesajul pe care doresc să-l transmit aici este că Rusia poate avea în România un partener atâta timp cât interesele noastre sunt respectate. Avem nevoie de o cooperare economică 
reciproc avantajoasă cu Rusia, pe linia schimburilor comericiale, care au crescut deja de patru ori în timpul primului meu mandat. China este un exemplu de succes al politicii externe româneşti, o ţară alături de care avem o cooperare politică excelentă pe care dorim să o fructificăm prin consolidarea relaţiilor economice tradiţionale. Am primit cu deosebită satisfacţie angajamentul autorităţilor chineze de a sprijini investiţiile firmelor naţionale în România. Ţara noastră este, deja, principala destinaţie a investiţiilor Chinei în Europa Centrală şi de Sud-Est. Pe termen mediu, vizăm concretizarea Parteneriatului Amplu şi, pentru acest an, o participare de succes la Expoziţia Mondială de la Shanghai. Potenţialul economic şi energetic al Turciei o plasează în prim planul eforturilor diplomatice româneşti. Nu vom înceta să ne facem cunoscută convingerea că valorizarea deplină a acestui potenţial nu se poate realiza decât prin aderarea Turciei la Uniunea Europeană, desigur cu respectarea condiţionalităţilor aferente, obiectiv pe care îl susţinem puternic. O zonă de maxim interes pentru România este Orientul Mijlociu, atât datorită implicaţiilor globale ale situaţiei sale de securitate, cât şi datorită oportunităţilor de cooperare economică pe care le oferă statele regiunii. Suntem interesaţi de colaborarea pe linie energetică cu aceste state care, din această perspectivă, apar nu doar nişte consumatoare de securitate, ci şi contributoare la securitatea energetică a Europei. Valorificarea acestor oportunităţi nu poate avea loc în lipsa progreselor din procesul de pace, ale cărui puncte de referinţă valoroase sunt Foaia de Parcurs şi Iniţiativa Arabă de Pace. Legătura specială pe care o avem cu Israelul, datorată inclusiv celor 61 de ani de relaţii diplomatice neîntrerupte, dar şi a realităţii că în Israel trăiesc circa 500 de mii de vorbitori de limbă română, se va dezvolta în sensul celor convenite în cadrul vizitei pe care am efectuat-o anul trecut la Ierusalim. Avem ambiţii şi pentru cooperarea cu alte state de mare importanţă pentru noi: valorizarea Parteneriatului Strategic cu Coreea de Sud, concretizarea Parteneriatului Extins cu India, relaţionarea cu Canada prin prisma relaţiei transatlantice, întărirea cooperării economice cu Japonia sau cu statele din Asia de Sud-Est, în special Indonezia, Vietnam, Thailanda şi Malaiezia, cooperarea mai strânsă cu state din America Latină, precum Brazilia, Chile sau Mexic, fructificând inclusiv afinităţile culturale 
sau dezvoltarea unei cooperarări multisectoriale eficiente cu ţările africane, mai ales cele din nordul continentului - Algeria, Egipt, Maroc sau Tunisia. Excelenţele voastre, Gestionarea problemelor globale nu se poate imagina în afara diplomaţiei multilaterale şi, în special, fără participarea la activităţile ONU, fie că ne referim la combaterea schimbărilor climatice sau la implementarea Obiectivelor de Dezvoltare ale Mileniului. România îşi va menţine angajamentul ferm în eforturile de combatere a schimbărilor climatice, în special prin susţinerea acţiunii UE. Interesul major pe care îl acordăm acestei problematici este motivul pentru care intenţionăm să ne depunem candidatura pentru găzduirea conferinţei ONU din 2013. Criza economică va afecta şi în acest an majoritatea statelor lumii, însă, alături de implementarea de politici economice vizând combaterea efectelor sale, va trebui să întreprindem fără întârziere reformarea organismelor financiare internaţionale, pentru a elimina factorii care au făcut posibilă o astfel de evoluţie. Aderarea la OCDE reprezintă o prioritate a politicii externe româneşti şi vom depune eforturile necesare pentru îndeplinirea cât mai curând posibil a acestui obiectiv. Profit de acest prilej pentru a-mi exprima încrederea că România va beneficia de sprijin din partea statelor pe care le reprezentaţi, membre OCDE, în perspectiva viitoarei extinderi. Doamnelor şi domnilor, Promovarea economică externă şi sprijinirea pătrunderii, menţinerii sau 
revenirii companiilor româneşti pe pieţele străine va constitui o preocupare prioritară a autorităţilor române. Relaţiile economice şi comerciale în interiorul Uniunii Europene vor continua să deţină un rol major în acest proces, însă dorim să valorificăm şi alte relaţii: Balcanii, vecinatatea estică, Orientul Mijlociu, nordul Africii, Orientul Îndepărtat sau Asia de Sud-Est. În acelaşi timp, ne propunem să generăm reluarea fluxurilor investiţionale spre ţara noastră, pe măsura depăşirii efectelor crizei economice. Am susţinut constant o politică energetică consolidată a Uniunii Europene, cu două componente principale: asigurarea interconexiunilor între statele membre - iar România va dezvolta două proiecte importante cu Ungaria şi Bulgaria - şi diversificarea surselor şi rutelor de transport ale hidrocarburilor. Materializarea proiectului Nabucco a constituit un succes major, iar finalizarea sa rămâne o prioritate absolută. Stimaţi invitaţi, Obiectivul final al politicii externe este identic cu cele ale altor politici ale statului: creşterea bunăstării şi siguranţei cetăţenilor. Majoritatea acţiunilor de politică externă au un grad ridicat de abstractizare, iar beneficiile pe care le aduc populaţiei sunt, adesea, greu cuantificabile şi pe termen lung. Atunci, însă, când există acţiuni de politică externă care pot ajuta direct şi imediat cetăţeanul, ne revine datoria să le punem în practică în cel mai scurt timp. Nu am făcut niciodată vreo diferenţiere între cetăţenii români din interiorul ţării şi cei din afară. Promovarea intereselor şi protejarea drepturilor ambelor categorii reprezintă o prioritate pentru politica externă a României. Atunci când vorbim, însă, de politica externă, avem în vedere sprijinirea românilor din afara graniţelor. Pentru ei, trebuie să implementăm acele proceduri şi să creăm acele instituţii care sunt mai bine poziţionate pentru a-i ajuta în viaţa de zi cu zi şi, mai ales, în contactele lor cu ţara. Una dintre cele mai mari satisfacţii ale primului meu mandat o reprezintă îndeplinirea promisiunilor pe care le-am făcut românilor din străinătate, fie că am în vedere liberalizarea pieţei muncii într-un număr semnificativ de state ale Uniunii Europene, modificarea Legii Cetăţeniei, reprezentarea acestor români în Parlamentul de la Bucureşti sau creşterea numărului de consulate din străinătate. Acest proces va continua şi în următorii cinci ani, prin măsuri precum introducerea votului prin corespondenta, înfiinţarea unui Call Center pentru 
românii din străinătate sau deschiderea de noi consulate. Pentru multe dintre aceste proiecte avem nevoie şi de sprijinul ţărilor dumneavoastră. Doamnelor şi domnilor ambasadori, Închei printr-un apel la solidaritate. În faţa multiplelor provocări şi probleme cu care ne confruntăm pe plan internaţional nu există un răspuns mai eficient decât solidaritatea. Mai devreme sau mai târziu vom fi confruntaţi cu toţii cu probleme greu de rezolvat. Atunci, însă, când avem de partea noastră partenerii dintr-o organizaţie sau comunitatea internaţională în ansamblul său, nu există dificultate pe care să nu o putem depăşi. Nu am un exemplu mai bun decât solidaritatea pe care au demonstrat-o toate ţările lumii în faţa catastrofei naturale şi umanitare din greu încercatul stat Haiti. Înainte de a încheia, vă mulţumesc pentru activitatea admirabilă pe care o desfăşuraţi în România, pentru eforturile deosebite pe care le faceţi pentru strângerea cooperării bilaterale sau în cadrul organizaţiilor internaţionale şi vă doresc un an prosper, liniştit şi plin de realizări. Vă rog să transmiteţi acest mesaj şi în capitalele dumneavoastră. La mulţi ani! Vă mulţumesc. 

Încep prin a felicita Ministerul Apărării şi Comitetul de Iniţiativă pentru organizarea acestui eveniment. Din câte ştiu, este prima dată când la Bucureşti se declanşează o suită de manifestări dedicate zilei Unirii. Este un eveniment care, eu cred, începe să pună în valoare Unirea de la 1859 în toată dimensiunea ei. Unirea de la 1859 îşi găseşte leagănul manifestărilor, în ultimii ani, la Iaşi şi la Focşani, dar implicarea Bucureştiului, care a devenit capitala României, era necesară şi acţiunea cred că este menită să marcheze momentul în care în mod egal şi Bucureştiul va sărbători Ziua Unirii aşa cum o face Iaşiul şi Focşaniul. Privind înapoi cu 151 de ani constatăm că momentul Unirii Principatelor a fost elementul fundamental al creării statului naţional român, un moment care a încununat aspiraţii ale unor generaţii ce şi-au făcut din Unire un crez, care şi-au făcut din unitatea românilor şi a României un mod de viaţă. De aceea, astăzi, când unii vorbesc despre un altfel de stat decât stat naţional şi unitar ne dăm seama cât de departe sunt de aspiraţiile poporului român, de aspiraţiile Bisericii şi a a Armatei Române - sunt pilonii care alături de politicieni au declanşat procesul de formare a statului unitar, naţional român. Dacă privim la momentul 1859 nu putem constata decât că urgenţele rezultate după Unire sunt destul de apropiate de priorităţile pe care le avem şi astăzi: lege care să domine arbitrariul, legea aşezată deasupra voinţei unor grupuri ale vremii, educaţie, stat modern. Ceea ce ne poate îndrepta spre concluzia că modernizarea statului, un sistem de educaţie modern, o legislaţie care să stea deasupra voinţei oamenilor reprezintă constante ale unui stat care trebuie să fie într-un aproape continuu proces de reformare a instituţiilor sale. Antevorbitorii au spus multe despre rolul fundamental al Armatei în toate momentele majore ale istoriei noastre. Pentru că acest eveniment a creat prilejul unui semn de recunoştinţă pentru eroii de astăzi trebuie să adresez mulţumiri acelora care prin jertfa lor construiesc România de astăzi. Militarii căzuţi în Balcanii de Vest, în Irak, în Afganistan sunt făuritorii istoriei moderne a României. Chiar ieri, în Consiliul Suprem de Apărare a Ţării şi după o consultare cu generalii Armatei Române, am stabilit ca România şă-şi crească participarea în Afganistan cu încă 600 de militari. Sunt oameni care merg în misiune în primul rând pentru România. Ameninţările majore ale zilelor noastre - terorismul şi acţiunea 
militară fără reguli - trebuie combătute cât mai departe de teritoriul naţional, cât mai departe de Marea Neagră. De aceea, mi se pare extrem de potrivit că astăzi, când comemorăm 151 de ani de la Unirea Principatelor, au fost aduşi în atenţia noastră cei care au căzut la datorie pentru construcţia viitorului României. Ei sunt probabil avangarda după care va urma şi toată naţiunea, dar sunt primii aflaţi în liniile de construcţie a unei Românii sigure, a unei Românii care să garanteze naţiunii ei siguranţă, securitate şi o evoluţie către prosperitate. Ştiu că astăzi se vorbeşte de criză, o realitate, o criză economică, dar din care avem toate premisele să ieşim în următoarele luni. Şi am convingerea că trimestrul doi al anului 2010 va însemna reluarea creşterii economice ceea ce ne va permite să evoluăm pozitiv în toate domeniile pe care ni le dorim a fi mai bune, fie că vorbim de sănătate, fie că vorbim de educaţie, fie că vorbim de justiţie, fie că vorbim de nevoile Armatei. La 151 de ani de la Unirea Principatelor, permiteţi-mi să mulţumesc celor care au avut iniţiativa organizării acestui eveniment, permiteţi-mi să mulţumesc Preafericirii Sale pentru prezenţă, preşedintelui Academiei Române, ministrului Apărării Naţionale, generalilor, politicienilor care se află aici pentru a marca unul dintre cele mai importante momente ale istoriei României. Vă doresc La mulţi ani! Vă doresc multă sănătate dumneavoastră şi tuturor românilor oriunde s-ar afla, în ţară, în teatre 
de operaţii sau în afara frontierelor ca români care păstrează cetăţenia statului român. 

Bine v-am regăsit ieşeni! Bine v-am regăsit moldoveni! Bine ne reîntâlnim la Iaşi, români! Marcăm 151 de ani de la unirea Moldovei cu Ţara Românească. Este în mod categoric actul fondator al construcţiei României Mari. Fără evenimentul de la 24 ianuarie 1859, România Mare nu ar fi putut exista. A fost efortul şi dorinţa de unitate a românilor, indiferent unde locuiau în spaţiul carpato-danubian. A fost momentul în care oamenii politici, Biserica, oamenii de cultură, intelectualitatea au răspuns aşa cum trebuia aspiraţiilor românilor. Nu a fost doar un act de voinţă, era şi nevoia românilor de a fi împreună, de a fi în unitate. Din acest motiv par copilăreşti sau lipsite de substanţă aspiraţiile politicienilor care ar vrea să vadă, într-un fel sau altul, afectată unitatea statului român. Trebuie să vă spun că cei care vorbesc de autonomii teritoriale, în mod categoric nu înţeleg că unitatea este în sufletul românilor. Trecând peste momentul 1859, trebuie spus că a urmat un lung şir de evenimente care au culminat cu Marea Unire. Poporul român şi-a dat jertfa de sânge în Războiul de Independenţă de la 1877, poporul român şi-a dat jertfa de sânge în Primul Război Mondial. Aş spune că toate marile evenimente care au dus la constituirea statului unitar român au fost plătite, în primul rând, de popor. Revenind la momentul 1859, trebuie să observăm o similitudine a realităţilor de atunci şi de astăzi. Şi atunci era nevoie de o Constituţie, o Constituţie modernă care să corespundă aspiraţiilor românilor de a avea un stat modern. Şi atunci ca şi acum, avem nevoie de o reformă a sistemului de educaţie, avem nevoie de reforme în agricultură, avem nevoie de un cod al asistenţei sociale. Toate acestea ne arată că naţiunile, oricât ar avansa în timp, trebuie să se afle într-un proces continuu de modernizare, de aşezare a vieţii naţiunilor în acord cu aspiraţiile fiecărui român şi cu aspiraţia tuturor românilor la un loc. Dacă ne referim la Unirea de la 1859, nu putem să nu remarcăm faptul că astăzi, când sărbătorim 151 de ani de la această Unire, ne apropiem şi de sărbătorirea a 150 de ani de la înfiinţarea Universităţii Alexandru Ioan Cuza. Este, dacă vreţi, o confirmare a faptului că naţiunile evoluează prin educaţie, prin ştiinţă, iar în momentul de faţă avem nevoie mai mult ca oricând nu numai de unitate, dar avem nevoie şi de şcoală, o şcoală bună care să făurească drumul viitor al României. Aş încheia, aducându-mi aminte de un alt imperativ al vremii Unirii, atunci 
când Kogălniceanu îi spunea lui Alexandru Ioan Cuza: “Măria ta, fă ca legea să înlocuiască arbitrariul, fă ca legea să fie tare”. Este un lucru de care avem nevoie şi astăzi. În ceea ce priveşte Iaşiul, Iaşiul copilăriei mele, eu ştiu cât datorează românii ieşenilor, Iaşiului, intelectualităţii din Iaşi, şi vă asigur că voi fi un susţinător fără rezerve a iniţiativei primarului ca ziua de 24 ianuarie să fie o zi de sărbătoare naţională. La mulţi ani ieşeni! La mulţi ani moldoveni! La mulţi ani români! 

Bine v-am regăsit, dragi focşăneni! Bine v-am regăsit, dragi vrânceni! Ca şi anul trecut, ca şi acum doi ani, indiferent cum este vremea, îmi face plăcere să vin la dumneavoastră pentru că Focşaniul este parcă oraşul în care oamenii respiră Unirea. Chiar numele pe care le poartă liceele dumneavoastră sunt legate de Unire: “Unirea”, “Al. I. Cuza”, “ M. Kogălniceanu”. Este o inspirată soluţie ca toţi vrâncenii, toţi focşănenii să ştie oricând că aici, la Focşani, a fost o parte din inima Unirii. Alegerea lui Alexandru Ioan Cuza ar fi fost o simplă alegere, fără efecte puternice, dacă la Focşani nu ar fi lucrat Comisia Centrală a celor două foste provincii: Moldova şi Ţara Românească. A fost probabil oraşul care prin comisiile care au promovat ideea de unire s-a aşezat definitiv în istoria României, putând să poarte, cu demnitate, cu mândrie, numele de oraş al Unirii. Focşaniul nu a fost doar locul în care au funcţionat comisii; Focşaniul are şi o altă semnificaţie: cea care vine din Convenţia de la Paris, aşa-numita Convenţiune pentru Unirea definitivă a Principatelor Dunărene. Acesta a fost documentul care a generat în faţa comunităţii internaţionale Unirea care s-a produs la 1859. Din acest document internaţional a rezultat apoi tot ceea ce a urmat. Şi trebuie să spunem că Unirea nu s-a produs fără să fie sprijinită de marile puteri. A fost o unire care s-a realizat în timp, care s-a realizat în acord cu puterile vremii, a fost o unire care a ţinut în acelaşi timp cont de voinţa românilor, de voinţa clasei politice. Şi trebuie să vă spun un lucru care mi s-a părut semnificativ în această scenetă prezentată atât de frumos de actorii focşăneni. Şi astăzi pe teritoriile româneşti încă mai sunt politicieni care vorbesc ca cei ce se aflau în stânga mea. Dar au câştigat cei din dreapta, pentru că asta este istoria şi destinul naţiunilor puternice, puternice şi unite. Focşaniului nu-i datorăm doar sentimentul extraordinar de puternic al Unirii; Focşaniului îi mai datorăm un om politic de excepţie: Mihail Kogălniceanu. A fost alesul focşănenilor pentru Divan, a fost acela care a sprijinit fără rezerve Unirea, a fost acela care i-a fost prim-ministru lui Alexandru Ioan Cuza şi a fost acela care în timpul Războiului de Independenţă a fost ministru de Externe. Şi, pentru că a venit vorba de Războiul de Independenţă, aş vrea să ne întoarcem puţin la 1859, moment în care a început formarea statului naţional român, formarea României Mari. Fără 24 ianuarie 1859 nu ar fi fost 
posibilă România Mare, dar 24 ianuarie 1859 a fost apoi continuat prin acte de mare solidaritate ale poporului român. A urmat deci Războiul de Independenţă de la 1877 şi abia pe urmă Marea Unire de la 1918. Doar enunţând aceste evenimente, înţelegem că marile realizări ale poporului român au fost legate întotdeauna de jertfă, au fost legate de solidaritate, au fost legate de unitatea românilor. La fel cum, în istorie privind, vedem că toată evoluţia noastră a fost legată de sânge vărsat de români, tot aşa şi viitorul nostru nu poate fi văzut decât prin realităţile istoriei noastre. Şi ele ne spun că vom ajunge la prosperitate atât timp cât vom fi uniţi şi solidari; vom ajunge la solidaritate atât timp cât vom fi părtaşi la dificultăţile şi, în mod egal, la bucuriile comunităţii internaţionale. Dragi focşăneni, vă mulţumesc că într-o zi atât de friguroasă aţi vrut să fim împreună câteva minute, pentru a marca cei 151 de ani de la Unirea Principatelor, 151 de ani de la începutul făuririi României moderne. Vă mulţumesc tuturor, vă doresc să aveţi un an bun şi vă doresc ca, în solidaritate, împreună, să trecem de momentele dificile ale crizei economice. La revedere! Ne vedem la anul, la 152 de ani de la Unire. La revedere! 

Doamnelor şi domnilor, Evaluarea activităţilor desfăşurate de Poliţia Română în 2009 îmi oferă ocazia de a mă adresa dumneavoastră la începutul acestui an important: trebuie să răspundeţi cerinţelor societăţii în domeniul ordinii publice şi securităţii cetăţenilor şi să contribuiţi la îndeplinirea criteriilor de aderare a României la Spaţiul Schengen. Poliţia Română, ca instituţie fundamentală a statului de drept, a urmat propriul proces de modernizare, modelul instituţional şi profesional al acesteia având sorginte şi vocaţie europeană. Caracteristica principală a acestei perioade de reformă o reprezintă reconfigurarea instituţiei poliţieneşti în cadrul instituţiilor statului, în vederea oferirii unui serviciu public concentrat pe securitatea cetăţeanului şi nevoile comunităţilor locale. Din acest punct de vedere, am constatat că principalele dimensiuni ale eforturilor realizate de Poliţia Română în perioada de referinţă au vizat controlul fenomenului infracţional, care a cunoscut mutaţii importante în structura şi dinamica sa, îndeosebi creşterea complexităţii activităţilor infracţionale, apariţia a noi genuri de infracţiuni (criminalitate informatică, falsurile şi pirateria comercială), profesionalizarea şi specializarea infractorilor, amplificarea criminalităţii transfrontaliere, crima organizată, migraţia ilegală, corupţia, criminalitatea economico-financiară. Faptele comise cu violenţă, care influenţează negativ calitatea vieţii cetăţenilor sunt grave şi trebuie tratate cu toată seriozitatea şi asprimea, iar modalităţile de intervenţie ale organelor de poliţie în asemenea situaţii trebuie să fie ferme, dar în limitele legalităţii şi să se aplice, de regulă, în convergenţă cu măsurile şi acţiunile de prevenţie ale celorlalte instituţii ale statului. De asemenea, evidenţiez activitatea pe care aţi desfăşurat-o pentru elaborarea şi implementarea unui plan clar de recrutare a personalului, urmărind întinerirea acestuia, creşterea eficienţei în selectare, reforma sistemului de învăţământ şi respectarea standardelor europene de management al resurselor umane. Apreciez că activitatea dumneavoastră în anul 2009 a răspuns priorităţilor naţionale prin modul cum v-aţi îndeplinit îndatoririle şi aţi asigurat servicii de calitate pentru cetăţeni şi confirmă utilitatea investiţiilor şi eforturilor organizaţionale şi umane depuse până în prezent. Datorită rezultatelor obţinute în anul de referinţă, Poliţia Română se prezintă ca o instituţie modernă, adaptată exigenţelor 
marii familii a poliţiilor europene. Felicit Poliţia Română pentru cea mai mare captură de droguri din ultimii zece ani: 1200 kg cocaină. Aceste succese trebuie consolidate şi extinse pe viitor pentru a răspunde mai bine nevoilor şi aşteptărilor cetăţenilor. În domeniul politicii de dezvoltare instituţională trebuie promovată, prin toate mijloacele, o activitate poliţienească proactivă, concomitent cu optimizarea resurselor. Prin serviciul public prestat de poliţişti, instituţia dumneavoastră este ancorată profund în viaţa colectivităţilor. Acestea aşteaptă din partea dumneavoastră determinare şi comportament demn, oferindu-vă aprecierea lor. Eforturile pentru combaterea criminalităţii fac necesară o abordare structurală pentru obţinerea unei finalităţi judiciare concrete. Se impune optimizarea cooperării cu Ministerul Public, Ministerul Justiţiei şi celelalte instituţii, pentru eliminarea oricăror disfuncţii. Cei ce săvârşesc ilegalităţi trebuie aduşi în faţa justiţiei şi traşi la răspundere fără părtinire. Cred că sunteţi de acord cu mine că fără sprijinul activ al cetăţenilor, sarcinile dumneavoastră ar fi extrem de greu de dus la capăt cu succes. Societatea civilă trebuie să fie partenerul firesc al dumneavoastră, al statului şi al instituţiilor sale. Trebuie desfăşurată o activitate susţinută pentru creşterea gradului de siguranţă a cetăţeanului şi a ordinii publice, pentru respectarea strictă a legilor şi sporirea intoleranţei faţă de infracţionalitate, faţă de tot 
ceea ce înseamnă fapte antisociale; încurajarea populaţiei pentru a face front comun împotriva acestor fenomene, pentru ridicarea gradului de solidaritate cetăţenească împotriva fenomenelor negative. Este îngrijorătoare, din acest punct de vedere, tocmai slăbirea coeziunii sociale în lupta împotriva fenomenelor negative. Nu avem voie să lăsăm oraşe ale României pradă criminalităţii organizate. Sunt oraşe unde autorităţile statului, dând dovadă de dârzenie şi profesionalism, au câştigat lupta dar, din păcate, sunt şi oraşe unde această luptă este pe cale să fie pierdută. Nu putem permite aşa ceva. Niciun oraş al României nu are voie să se afle sub controlul infractorilor. Se impune să ridicăm gradul de responsabilitate şi de implicare a cetăţeanului, să facem să înţeleagă necesitatea şi urgenţa unei acţiuni de autoapărare a societăţii împotriva infractorilor. În faţa unei colectivităţi solidare, unite şi combative, infractorii se retrag. Ori, în momentul de faţă, obrăznicia şi impertinenţa infractorilor, a celor ce apelează la violenţă au ajuns să timoreze, adesea, colectivităţi întregi. Bătrânii ca şi copiii trebuie să se bucure mai mult de protecţia poliţiei şi a celorlalte autorităţi de ordine publică. Nu este moral să lăsăm bătrânii să fie victimele celor care încearcă escrocarea lor, profitând de slăbiciunile acestora. De asemenea, în ultimul timp şcolile au devenit ţinta preferată a traficanţilor de droguri şi a celor care şi-au făcut din violenţă un scop în viaţă. Nu putem aronda infractorilor şcolile unde învaţă copiii noştri. Am încredere în capacitatea funcţionarilor publici ai Poliţiei Române că aceştia vor fi la înălţimea cerinţelor şi misiunilor ce le-au fost încredinţate de societate, că vor contribui la consolidarea principiilor statului de drept şi vor urma principalele direcţii de acţiune în vederea asigurării aderării României la Spaţiul Schengen. Fie ca onoarea şi demnitatea cu care vă exercitaţi profesia de poliţist, să poarte girul şi recunoştinţa semenilor noştri! În acest spirit, vă urez succes în anul 2010! 

Cu prilejul zilei de 27 ianuarie, cinstim împreună cu întrega comunitate internaţională memoria milioanelor de victime ale Holocaustului, membri ai comunităţii evreieşti şi ai comunităţii roma, închişi în lagărul de la Auschwitz-Birkenau şi în celelalte lagăre, deportaţi şi ucişi în numele urii rasiale şi al unei ideologii totalitare. Comemorarea tragediei Holocaustului înseamnă deopotrivă evocarea suferinţei milioanelor de victime şi a mărturiei supravieţuitorilor, cutremurătoare pentru întreaga umanitate. Persecuţiile cărora le-au căzut victime membrii comunităţii evreieşti şi ai comunităţii roma din România sunt o parte dureroasă a istoriei noastre, pe care România de astăzi o asumă lucid şi responsabil. În acest sens, Memorialul Victimelor Holocaustului, inaugurat la Bucureşti în octombrie 2009, reprezintă, alături de programele educaţionale desfăşurate în parteneriat cu instituţiile dedicate studierii istoriei Holocaustului, participarea României, ca stat democratic, la acţiunea comună de combatere a antisemitismului şi a xenofobiei, precum şi hotărârea sa fermă de a-şi asuma trecutul în spiritul adevărului şi al respectului faţă de memoria victimelor. 

Dragi militari, Unitatea dumneavoastră trăieşte, astăzi, un eveniment istoric: sosirea militarilor Batalionului 280 Manevră din Teatrul de operaţii din Afganistan. Cu acest prilej, avem bucuria să constatăm că misiunea a fost îndeplinită. Vă felicit pentru stăruinţa, abnegaţia şi modul bărbătesc în care v-aţi îndeplinit sarcinile, într-un mediu neprietenos şi plin de provocări. Prezenţa dumneavoastră în Afganistan a adus respectul aliaţiilor şi al comunităţii internaţionale, atât pentru faptul în sine de a fi prezenţi la această operaţie, cât şi pentru felul în care v-aţi demonstrat profesionalismul, măsura în care aţi colaborat cu militarii altor naţiuni şi cu populaţia civilă din zonă. Participarea dumneavoastră la această misiune, precum şi prezenţa colegilor dumneavoastră în alte teatre de operaţii din afara teritoriului naţional, face parte din responsabilităţile care decurg din statutul României, de membru respectat al comunităţii europene şi euroatlantice. Şi cu acest prilej, doresc să reafirm faptul că legitimitatea acestor misiuni este deasupra oricărui dubiu. Astăzi, caracterul global al luptei împotriva terorismului a devenit o componentă necesară şi totodată un imperativ de luptă şi atitudine a strategiilor tuturor democraţiilor cu care statul român se asociază, în mod firesc, fără nicio ezitare. Istoria ultimilor ani a demonstrat că, în prezent, apărarea şi securitatea naţională se realizează nu numai în interiorul graniţelor naţionale ci şi prin participarea la misiuni internaţionale, acolo unde valorile democraţiei, liniştea şi pacea internaţională sunt puse în pericol. Apărarea ţării începe în interiorul graniţelor naţionale, dar într-o lume a terorismului cu potenţial catastrofic şi a ameninţărilor transnaţionale, nicio naţiune nu mai poate ignora ce se petrece dincolo de frontiera sa. Profesional şi operaţional, dumneavoastră v-aţi făcut datoria cu prisosinţă. Calitatea personalului a permis ca Batalionul 280 Manevră să fie o structură militară performantă, apreciată de aliaţii şi partenerii noştri, având o contribuţie remarcabilă la instaurarea unui mediu de stabilitate şi securitate în zona sa de responsabilitate. Aţi demonstrat, încă o dată, că sunteţi adevăraţi ambasadori ai prieteniei, prin cultivarea spiritului camaraderesc şi al bunelor relaţii cu partenerii noştri. Acum, la întoarcerea în ţară, vă revine sarcina de a împărtăşi experienţa dumneavoastră celorlalţi militari ai armatei, contribuind astfel la finalizarea cu succes a reformelor 
necesare asigurării interoperabilităţii Armatei României cu unităţile aliaţilor. Batalionul 280 Manevră a plătit preţul său de sânge şi lacrimi pentru această misiune, nouă militari fiind răniţi. La propunerile ministrului Apărării Naţionale, în semn de recunoştinţă şi apreciere pentru curajul şi devotamentul dovedit de militarii din unitatea dumneavoastră, care au fost răniţi pe timpul îndeplinirii unor misiuni în teatrul de operaţii din Afganistan, am conferit acestora decoraţii cu însemn de război, pentru militari. A fost, desigur, un efort şi din partea familiilor, rămase acasă. Doresc să aduc mulţumiri şi familiilor dumneavoastră care v-au sprijinit pe parcursul celor şase luni de misiune. Ceremonia de astăzi are o dublă semnificaţie, întrucât acest moment de sărbătoare coincide cu aniversarea a 15 ani de la înfiinţarea Batalionului 280 Infanterie Mecanizată, continuatorul tradiţiilor de luptă ale Batalionului 280 Infanterie. Unitate de elită a forţelor terestre, Batalionul 280 Infanterie Mecanizată s-a remarcat prin profesionalismul dovedit de militari atât în ţară, cât şi în misiunile din Kosovo, Irak şi Afganistan. Succesul acestor misiuni a fost posibil datorită unei pregătiri riguroase în poligoanele de antrenament şi verificate pe timpul exerciţiilor multinaţionale. Vă mulţumesc pentru eforturile depuse şi felul în care aţi acţionat sub drapel, în afara ţării, contribuind efectiv la promovarea României în lume şi la confirmarea demnităţii sale de ţară membră 
a Alianţei Nord-Atlantice şi a Uniunii Europene. Românii ştiu că integrarea ţării noastre în marea familie a Europei şi în structurile euroatlantice, se datorează în mare măsură şi dumneavoastră, militarilor. Folosesc acest prilej pentru a vă transmite urarea de bun venit acasă şi să vă asigur că atât dumneavoastră, cât şi întreaga Armată Română, veţi avea, în permanenţă, în Preşedintele României, un susţinător necondiţionat! Dragi militari, ne mândrim cu voi! 

Cred că ceea ce este de discutat la nivel de principii a spus deja domnul viceprim-ministru MarkĂł BĂŠla. Şi discursul meu era aşezat în zona principiilor, şi atunci o să încerc să nu repet ce a spus domnul viceprim-ministru, dar o să vă spun câteva lucruri pe care nu le am scrise aici, dar pe care le gândesc. Vă este cunoscut, probabil, faptul că la nivelul instituţiei prezidenţiale s-a făcut un raport asupra riscurilor sociale şi a riscurilor demografice pe care România le are. Din acest raport rezultă, fără niciun fel de dubiu, faptul că minoritatea romă este în epicentrul riscurilor sociale. Mai mult decât atât, şi soluţiile pentru a preveni deprecierea stării sociale a minorităţii rome sunt mult diferite faţă de orice altă analiză legată de populaţia României. Îmi permit să vă spun că, până când însăşi minoritatea romă nu va fi conştientă de propria ei responsabilitate pentru a ieşi din situaţia dificilă în care se află, putem să scriem încă zeci de rapoarte guvernamentale şi de comisii prezidenţiale. Putem mări ajutorul financiar oricât, putem mări oricât alocaţiile sociale; până când minoritatea romă nu va fi ea însăşi conştientă că are responsabilităţi faţă de ea însăşi, problemele vor dăinui. Banii se vor cheltui cu eficienţă minimă, iar progresele înregistrate vor fi, de asemenea, minime. Marea problemă a comunităţii este legată de veniturile pe care le are şi de poziţionarea în societate. Niciodată veniturile romilor nu or să poată creşte până când nu vor fi angajaţi în câmpul muncii şi niciodată nu or să poată fi angajaţi în câmpul muncii cu venituri corespunzătoare până când nu or să meargă la şcoală. V-o spun cu toată deschiderea: cheia evoluţiei pozitive a minorităţii rome este să-şi trimită copiii la şcoală. Sigur, aici putem vorbi de situaţii în care apar incidente legate de discriminarea copilului rom. Eu le consider incidente relativ izolate, care nu caracterizează un fenomen de respingere a comunităţii în şcoli. În egală măsură, ştiu câtă reticenţă există în foarte multe familii de romi de a-şi da copiii la şcoală. Şi nu v-o spun din poveşti, v-o spun din proprie experienţă, iar în sală, aici, sunt oameni care pot confirma acest lucru. Deci cheia ieşirii din sărăcie este, în primul rând, conştientizarea minorităţii rome că trebuie să facă o prioritate din a-şi trimite copiii la şcoală - grădiniţă, şcoală, facultate. Dacă luăm toată lista de facilităţi pentru minoritarii romi, este clar că nu putem reproşa statului o indiferenţă. Dimpotrivă, 
au rezervat locuri la universităţi, care rămân neocupate, de regulă. Nu-i respinge nimeni la şcoală, nu-i respinge nimeni la grădiniţă, cu excepţiile pe care le ştim şi întâmplări nefericite. Dar această minoritate nu va ieşi din sărăcie până când nu va face din educaţie o prioritate. Statul are obligaţia să creeze condiţii ca, la şcoală, copiii romi să poată să îşi desăvârşească educaţia, dar este destul de dificil pentru stat să intre în fiecare familie de romi să o convingă despre esenţa şansei pentru copil, adică mersul la şcoală. Ştiţi foarte bine că avem un alt fenomen care se manifestă destul de pregnant; atunci când se ajunge la patru, cinci, şase copii, familia de romi se mulţumeşte să trăiască din ajutorul social. Cred că trebuie să găsim soluţii aici. Nu putem stimula la nesfârşit acest tip de existenţă. Va trebui să găsim soluţii. Va trebui să găsim soluţii ca acele comunităţi de romi să nu mai fie utilizate în procesul electoral, dându-li-se ajutoarele sociale pentru a merge la vot, dar asta ţine şi de modul de a se raporta al comunităţii rome la ceea ce se practică în societatea românească, în mod deosebit în mediul rural. M-aş duce puţin în zona externă, unde toţi, de la mine până la orice alt demnitar, atunci când primim semnalele de insatisfacţie a omologilor noştri din Uniunea Europeană, spunem: “da, sunt cetăţeni români” şi ferească Dumnezeu ca vreun demnitar să nu spună “da, e cetăţean român”. Hai să fim cinstiţi: avem o mare problemă de imagine. Mergeţi 
la Paris, mergeţi la Oslo, mergeţi la Roma, mergeţi la Milano, minoritatea romă este prezentă în orice colţ, în faţa oricărui muzeu, şi nu ca să intre la muzeu. Deci, ori recunoaştem o dublă responsabilitate, a statului şi a minorităţii, ori, dacă nu suntem dispuşi să recunoaştem această dublă responsabilitate pentru o evoluţie pozitivă a minorităţii, vă asigur că toate programele guvernamentale şi europene sunt sortite eşecului. Nu este suficient să avem un grup de ONG-uri vocale la orice eroare condamnabilă de expresie, de la Preşedinte până la miniştri şi la orice alt demnitar. Dar nu-i suficient, e prea puţin. Nu aşa se manifestă ataşamentul faţă de problemele unei minorităţi. Vă pot spune că se prefigurează, se accentuează o altă mare problemă. Datorită natalităţii pozitive care există în minoritatea romă, problema locuinţelor se agravează. Tot mai mulţi locuiesc la marginea oraşelor, tot mai mulţi romi, tot mai multe familii de romi locuiesc la marginea oraşelor, în adăposturi improvizate şi ilegale, pe deasupra. Nu se va putea merge pe ideea că la nesfârşit statul va trebui până la urmă să construiască locuinţe pentru această categorie. Nu. Va trebui să ne dăm copiii la şcoală, să aibă servicii din care să-şi poată construi locuinţe. Îmi sunt foarte bine cunoscute statisticile cu evoluţia vieţii pe care o are minoritatea. Nu sunt încurajatoare, şi dacă luăm efectele programelor pentru romi, aşa cum ele se desfăşoară acum. Şi concluzia la care am ajuns este exact aceasta: responsabilitatea trebuie să fie din ambele părţi, stat şi comunitate. Şi acesta este apelul meu la dumneavoastră, cei care, într-un fel sau altul, puteţi influenţa pozitiv atitudinea minorităţii rome. Acesta este apelul pe care îl fac şi la ONG-uri. Fără a susţine un parteneriat, un parteneriat al faptelor - atenţie -, nu al declaraţiilor, că acesta îl găsim repede, parteneriatul declaraţiilor, între reprezentanţii minorităţii şi reprezentanţii Guvernului, să spunem, dar ne trebuie un parteneriat al faptelor: între minoritatea romă şi Guvern. Guvernul să propună, aşa cum spunea domnul viceprim-ministru MarkĂł BĂŠla, programe convenite cu minoritatea şi pe urmă şi unii, şi alţii să ne ducem la îndeplinire obligaţiile. Toţi banii care se vor cheltui vor fi inutil cheltuiţi sau aproape inutil dacă una din acţiunile esenţiale, şi anume eradicarea analfabetismului şi a slabei pregătiri şcolare a generaţiilor tinere de romi nu se împlineşte. Sigur, o altă zonă în care trebuie depus un efort 
de educare este cel legat de obiceiurile care sunt dincolo de legalitate - fete căsătorite la 10 ani, la 11 ani, la 9 ani, la 12 ani. Nu pledez pentru asimilare, pledez pentru păstrarea obiceiurilor şi cred că la 99% dintre românii care nu aparţin unei etnii le plac cântecele romilor, le plac nunţile făcute de romi, le place să-l audă - poate nu 99%, dar sunt atâţia solişti, cântăreţi - dacă o luăm de la Adi Minune, până la oricine, le plac manelele, deci nu este o respingere în societate pentru ceea ce provine de la romi. Eu am încercat să găsesc unde este marea problemă. Marea problemă este în lipsa de angajare a întregii comunităţi în a progresa şi în lipsa de convingere că şcoala este cheia prosperităţii viitoare, a generaţiilor viitoare, educaţia. Acesta este principalul meu mesaj, să găsim soluţii ca în familiile rome să se renunţe, în perspectivă, la traiul din ajutorul social destinat copiilor şi copiii la şcoală. Cred că nu există altă soluţie. Şi mai spun un lucru - nu putem ascunde la nesfârşit imaginea minorităţii în străinătate, spunând "da, sunt români". Da, sunt români! Dar ce fac aceşti români la toate colţurile de stradă din marile capitale europene? Deci, dacă nu vom discuta cinstit aceste lucruri şi ne ascundem de teama acuzaţiilor de discriminare, nu cred că vom găsi instrumentele să rezolvăm problema. Vă mulţumesc! 

În primul rând bine v-am găsit la Tokyo atât pe reprezentanţii companiilor japoneze, cât şi pe cei ai companiilor româneşti. Mă aflu astăzi aici împreună cu delegaţia care v-a fost deja prezentată la invitaţia Majestăţii Sale Împăratul Japoniei într-o vizită oficială. Cu siguranţă această vizită are rolul, printre altele, să consolideze atât relaţiile politice, cât şi relaţiile economice între Japonia şi România. Şi pentru că dumneavoastră sunteţi interesaţi în primul rând de partea economică, permiteţi-mi să fiu extrem de concret în a vă prezenta câteva cifre cu privire la evoluţia economiei româneşti. Aş face de la bun început menţiunea că România a fost afectată de criza economică mai mult decât ne-am fi aşteptat în 2008. Şi iată cifrele: în 2008 România a avut o creştere economică a Produsului Intern Brut de 7,3%, iar în 2009 am înregistrat o creştere economică negativă de 7,1% din Produsul Intern Brut. Evaluările pe care le-am avut la începutul anului cu privire la evoluţia crizei ne-au obligat la unele măsuri de ajustare a indicatorilor macroeconomici. Şi în acest sens câteva elemente sunt grăitoare: în 2008 am avut un deficit de cont curent de 11,3% din Produsul Intern Brut, pentru ca în 2009, urmare a măsurilor luate, să se producă o reducere rapidă a deficitului de cont curent de la 11,3% în 2008, la 4,4% în 2009. De asemenea, în 2009, pe fondul crizei economice, am înregistrat o foarte bună creştere a productivităţii. Dacă în 2008 România a avut o creştere de productivitate a muncii de 6,6%, în 2009 am înregistrat o creştere a productivităţii muncii de 11,2%. Una din modalităţile prin care patronatul a găsit soluţii de creştere a productivităţii a fost trimiterea în şomaj. Dacă în 2008 am avut un şomaj de 4,4%, în 2009 şomajul a ajuns la 8,3%. De asemenea, 2009 a însemnat şi o reducere a inflaţiei de la 6,3% în 2008, la 4,7% în 2009 şi ţinta de inflaţie pentru 2010 este de 3,5%. Trebuie să fac menţiunea că România a intrat în criză economică după nouă ani consecutivi de creştere economică ridicată. În acelaşi timp, trebuie să fac menţiunea că această criză, chiar dacă afectează populaţia şi economia României în ansamblu, are şi un lucru bun, şi anume, ne-a arătat toate deficienţele pe care le avem în economia românească, acolo unde a fost lipsa de competitivitate ea s-a manifestat foarte puternic pe fondul crizei, de asemenea ne-a arătat că avem un aparat de stat care cheltuieşte prea mult. Concluzia la care am ajuns foarte repede după intrarea în 
criza economică a fost că statul român are nevoie de o rapidă reformă. O reformă a aparatului de stat, o reformă a sistemului de sănătate, o reformă a sistemului de educaţie, o reformă a agriculturii româneşti. Pentru cei care activează în România ştiţi foarte bine că aceste procese au început chiar dacă, spre exemplu, din partea unor structuri ale societăţii româneşti există o opoziţie puternică, mă refer la sindicate în general. Guvernul este însă decis să continue procesele de reformare a statului pentru optimizarea cheltuielilor. De asemenea, un alt obiectiv al procesului de reformă este punerea sub control atent a cheltuielilor destinate protecţiei sociale, având ca obiectiv să adresăm protecţia socială exact acelora care au nevoie de protecţie socială şi nu unor categorii care nu justifică asistenţa socială din partea statului. Deşi am încheiat un an de criză, vă pot spune că rezerva Băncii Naţionale a crescut de la 25 miliarde de euro la 32 miliarde de euro şi, de asemenea, ca un semnal bun al ultimelor trei luni ale anului 2009 este faptul că avem o producţie industrială mai mare decât cea a ultimelor trei luni ale anului 2008, când a fost un an de creştere economică. Pentru anul 2010 Guvernul estimează o creştere economică pozitivă de 1,3%, ceea ce se situează cu puţin deasupra mediei estimate de creştere economică pentru Uniunea Europeană. Şi acum, venind la lucruri mai puţin abstracte decât cifrele, aş vrea să încep prin a mulţumi companiilor japoneze pentru aportul 
pe care l-au avut la dezvoltarea economiei româneşti. Firmele japoneze au adus în economia românească tehnologie şi performanţă. De aceea, ne dorim foarte mult ca în continuare firmele japoneze să aibă încredere în piaţa românească şi să-şi mărească interesul pentru investiţii în ţara noastră. După cum ştiţi România are un consistent decalaj de dezvoltare faţă de ţările vechi ale Uniunii Europene, iar acest decalaj nu poate fi recuperat decât prin stimularea investiţiilor străine. Grija noastră pentru păstrarea unui mediu favorabil investiţiilor străine a fost probată şi în acest an când, deşi aveam un deficit al bugetului de stat consistent, România nu a mărit taxele. Aşa cum cei care au investit deja în România ştiu, România are unul din cele mai scăzute niveluri de fiscalitate din Uniunea Europeană. Aş vrea să vă asigur că în România există posibilitatea dezvoltării de afaceri nu numai pe banii firmelor. Spre exemplu, firmele care sunt înregistrare în România pot să acceseze fonduri ale Uniunii Europene. România are la dispoziţie din partea Uniunii Europene, până în anul 2015, 32 de miliarde de euro. Sunt bani care pot fi utilizaţi de orice firmă înregistrată în România pentru investiţii în România. Deci aceşti bani pot fi utilizaţi şi de investitori japonezi. Aş vrea să închei precizându-vă câteva domenii de mare interes din punct de vedere al economiei româneşti. În domeniul energetic, avem un mare număr de termocentrale care trebuie retehnologizate. Este o zonă în care Japonia are o experienţă şi o tehnologie extrem de ridicate. În industria alimentară, vă dau şi nişte cifre pentru a înţelege cât este de importantă industria alimentară. Potenţialul agricol al României este să producă materie primă agricolă pentru 80 de milioane de cetăţeni. În aceste condiţii noi importăm 70% din alimentele pe care le consumă cele 22 de milioane de români. De ce? Pentru că avem o industrie alimentară care nu acoperă nevoile interne de procesare a producţiei agricole ca urmare a închiderii unor mari lanţuri de producţie alimentară odată cu intrarea în Uniunea Europeană. Închiderea acestor obiective din industria alimentară s-a făcut pentru că nu corespundeau standardelor de calitate ale Uniunii Europene. Deci industria alimentară ar fi o zonă de investiţii extrem de necesară României şi cerută de piaţa internă românească. Extrem de necesare sunt investiţiile care vizează energia verde: energie eoliană, hidro. De asemenea, o necesitate deosebită pentru agricultura românească 
este producţia de maşini agricole. Nu în ultimul rând, potenţialul turistic al României este un potenţial nevalorificat ca urmare a lipsei investiţiilor. Şi aş mai face o ultimă menţiune legată de investiţiile în România, şi anume aceea că orice investiţie în România se adresează unei pieţe de 500 de milioane de cetăţeni, piaţa Uniunii Europene. Şi îmi permit să apreciez că datorită, pe de-o parte, nevoilor de investiţii ale României, pe de altă parte datorită costului încă scăzut al forţei de muncă, România este un loc în care dacă poţi, este bine să investeşti azi. Eu vă mulţumesc mult. Am dorit să fiu cât mai scurt pentru a lăsa timp eventualelor întrebări pe care dumneavoastră le aveţi. Vă mulţumesc! 

Alteţele Voastre, Doamnelor şi domnilor, Suntem la capătul unei vizite oficiale pe care am efectuat-o în Japonia, la invitaţia Majestăţii Sale Împăratul Japoniei şi a Majestăţii Sale Împărăteasa Japoniei. A fost o vizită care, aşa cum spunea şi domnul ambasador, încheie ciclul de manifestări dedicate celor 50 de ani de la reluarea relaţiilor diplomatice între Japonia şi România. Convingerea mea este că această vizită consolidează relaţiile politice dintre România şi Japonia, şi, în acelaşi timp, se constituie într-un moment de stimulare a relaţiilor comerciale şi a investiţiilor dintre cele două ţări. Cu ocazia vizitei am mulţumit autorităţilor japoneze pentru sprijinul pe care l-au acordat României în perioada de tranziţie. Aş face precizarea că toate proiectele finanţate de Guvernul japonez au fost succese în România. Fie că vorbim de modernizarea căii ferate Feteşti - Constanţa, de modernizare de termocentrale, de Drumul Naţional 6 sectorul de vest sau de marele terminal de containere din Portul Constanţa. În anii de tranziţie, o importanţă deosebită au avut-o şi investiţiile marilor firme japoneze în România. Cert este că relaţia româno-japoneză este o relaţie fără niciun fel de contencios. De aceea, aş dori să exprim aici şi acum încrederea mea în continuarea cooperării politice între Guvernul de la Tokyo şi Guvernul de la Bucureşti, convingerea mea că România este o piaţă de mare interes pe care firmele japoneze pot să-şi manifeste nevoia de dezvoltare şi de intrare masivă pe piaţa europeană fără niciun fel de restricţii sau contrângeri vamale. Şi o ultimă menţiune legată de sprijinul pe care l-am primit de la Guvernul japonez prin documentele semnate ieri, la întâlnirea cu Premierul, prin care Guvernul Japoniei finanţează şi parte din proiectul de conectare a reţelei de metrou a Bucureştiului cu Aeroportul Otopeni. Nu aş vrea să închei fără a mulţumi ambasadorilor pe care Japonia i-a avut în ultimii 20 de ani la Bucureşti, oameni care au transmis întotdeauna mesajul corect cu privire la ceea ce se întâmplă în România şi au acordat un sprijin deosebit relaţiei bilaterale. Şi, în sfârşit, mulţumirile mele românilor care trăiesc în Japonia şi care sunt adevăraţi ambasadori ai României către poporul japonez. Vă mulţumesc! 

Ănalt Prea Sfinţia Voastră, Doamnelor şi domnilor, Ăn primul rĂ˘nd bună ziua şi La mulţi ani! Cred că o sărbătoare ĂŽn care dorim toţi să privim la istorie trebuie ĂŽn primul rĂ˘nd respectată şi trebuie să ne fie un pilon ĂŽn legătură cu care gĂ˘ndim pentru viitor. Nimeni nu are secretele viitorului, dar privind ĂŽn istorie, trebuie să observăm că marile momente ale istoriei noastre sunt legate de unitate, sunt legate de responsabilitate faţă de momentul pe care ĂŽnaintaşii noştri l-au valorificat. Dacă privim la Unire, la Unirea din 1859, este evident că ea a marcat un moment fundamental ĂŽn istoria noastră, a romĂ˘nilor. Unirea n-ar fi fost valorificată dacă pe urmă n-ar fi fost Războiul de independenţă de la 1877 şi, ĂŽn sfĂ˘rşit, momentul ĂŽnălţător de la 1918, cĂ˘nd romĂ˘nii au realizat Marea Unire. Sigur, Marea Unire nu s-a realizat nici ĂŽn birouri, nici măcar ĂŽn vreun oraş, Marea Unire s-a realizat cu sacrificiul generaţiei tinere, care a pus ţara mai presus de viaţă, o generaţie care s-a sacrificat, care a ştiut să fie unită, care a ştiut să fie puternică şi să realizeze RomĂ˘nia Mare. Dacă istoria ne-a hărăzit aceste momente fundamentale, sunt episoade poate la fel de importante pe care nu realizăm că trebuie să le trecem cu bine şi aş spune că ultimii ani reprezintă o perioadă ĂŽn care toţi ar fi trebuit să ĂŽnţelegem că modernizarea statului romĂ˘n nu este o himeră, nu este o lozincă, nu este o dorinţă a cuiva, ci o necesitate a romĂ˘nilor, o necesitate a viitorului acestei ţări. Avem nevoie - şi v-o spun astăzi la moment de sărbătoare - să avem tăria să continuăm reforma ĂŽn sănătate, să implementăm reforma ĂŽn educaţie, să facem reforma justiţiei, să modernizăm agricultura; altfel spus, să ne modernizăm ţara şi, odată cu ţara, să ne modernizăm pe noi. Ăn inima Moldovei, ĂŽn locul de mare rezonanţă pentru istoria acestui neam, daţi-mi voie, dragi romĂ˘ni, dragi moldoveni, să vă spun La mulţi ani! şi putere să vă faceţi ţara aşa cum o vreţi! La mulţi ani! 

Ăn acest an, pentru prima oară, RomĂ˘nia sărbătoreşte la 15 ianuarie âZiua Culturii Naţionaleâ• sub auspiciile unui moment consacrat din istoria culturii noastre: comemorarea poetului Mihai Eminescu, de la a cărui naştere se ĂŽmplinesc 161 de ani. Mihai Eminescu, âomul deplin al culturii romĂ˘neâ• aşa cum ni-l ĂŽnfăţişează Constantin Noica, rămĂ˘ne un reper incontestabil pentru reuşita de a ĂŽmbina efortul de recuperare a tradiţiei cu necesara deschidere spre modernitate. âZiua Culturii naţionaleâ• ne aminteşte că avem un capital ĂŽnsemnat pe care RomĂ˘nia ĂŽl poate utiliza ĂŽn afirmarea valorilor sale. Cultura şi educaţia clădesc deopotrivă o naţiune puternică şi demnă. Avem o datorie comună faţă de cultura romĂ˘nă, faţă de valorile care ne-au format şi pe care trebuie să le transmitem generaţiilor viitoare. Astăzi, mai mult ca oricĂ˘nd, ĂŽn diversitatea culturii europene, RomĂ˘nia trebuie să pună ĂŽn valoare creaţia marilor săi clasici, a tuturor celor care au contribuit şi continuă să contribuie la expresia identităţii poporului romĂ˘n. 

Bună dimineaţa. Vă pot spune că am citit raportul anual, vă rog să-mi permiteţi să fac cĂ˘teva observaţii legate de ce ne doare cel mai tare â" de Mecanismul de Cooperare şi Verificare. Nu sunt nişte observaţii neapărat personale, avem informaţiile evaluării legate de vizita din luna decembrie şi vă pot spune că, pe fond, ĂŽncercarea noastră de a ĂŽmbunătăţi raportul din vară cu un raport intermediar făcut la solicitarea RomĂ˘niei nu pare a fi un succes din multe puncte de vedere. Sigur, sunt observaţii, unele corecte, altele poate puţin exagerate. Vă mărturisesc că - dacă vorbim despre viteza de judecare a unor procese - sunt foarte multe dosare de mare corupţie care au ĂŽnceput să fie transmise către instanţe - 2005, 2006, 2007. Ăntr-un sistem judiciar cum este al nostru, ĂŽncă nu putem spune că sunt ĂŽntĂ˘rzieri catastrofale, chiar dacă se putea face mult mai mult din punct de vedere al judecării dosarelor de mare corupţie. Dar, uitĂ˘ndu-mă la o ţară cu un Cod Penal, să spunem, asemănător cu al nostru, cu originile ĂŽn Codul lui Napoleon, un mare accident, o mare catastrofă a fost judecată ĂŽn zece ani. Accidentul Concorde de acum zece ani a primit soluţia abia acum două săptămĂ˘ni. Deci, pe undeva, cred că trebuie să consolidăm efortul de explicare a modului cum funcţionează sistemul nostru judiciar, ceea ce, repet, nu justifică amĂ˘nările la nesfĂ˘rşit ale intrării ĂŽn judecare a unor dosare de mare interes public, dar care ar avea menirea să şi consolideze sau să arate că avem o justiţie capabilă să lupte ĂŽmpotriva corupţiei, a marii corupţii, ĂŽn mod deosebit. Deci, nu am ĂŽnceput cu o scuză la adresa sistemului judiciar din RomĂ˘nia. Din păcate, MCV-ul, cu sau fără voia noastră, a fost anexat ca o condiţie de acces ĂŽn Spaţiul Schengen şi este evident şi din scrisoarea celor doi miniştri, a ministrului de interne francez şi a ministrului de interne german. Eu ĂŽmi asum responsabilitatea politică a ĂŽntĂ˘rzierii accesului RomĂ˘niei ĂŽn Spaţiul Schengen, pentru că sunt şeful statului şi cineva trebuie să-şi asume această responsabilitate. Ăn acelaşi timp, este evident că marile noastre probleme sunt cantonate ĂŽn zona justiţiei şi trebuie să ne asumăm, şi sub preşedinte, fiecare trebuie să ne asumăm responsabiităţile pe care le avem. Cu privire la raport şi la deficienţe, aşa cum le văd eu, cum le văd cei de la Comisie, aş vrea să fac cĂ˘teva observaţii. Eu mi-am făcut nişte notiţe care au izvorul atĂ˘t ĂŽn raportul dumneavoastră, cĂ˘t şi ĂŽn concluziile 
de moment ale raportului intermediar pe care RomĂ˘nia l-a solicitat. Ăncep cu pregătirea profesională a magistraţilor. Aici aş face observaţia că CSM a aprobat planul de formare profesională, dar verificarea eficienţei acestor planuri de formare profesională şi perfecţionare a magistraţilor ĂŽncă nu s-a făcut şi cred că trebuie să găsim nişte soluţii să ne convingem dacă se cheltuiesc banii cu folos sau fără. Tot legat de procesul de formare şi pregătire al magistraţilor, aş face observaţia că aşezarea lui ĂŽn afara oricărei forme de evaluare nu este de natură să consolideze credibilitatea justiţiei. De aceea, insist ca ĂŽn ceea ce priveşte programele de formare profesională să existe şi un feedback al acestor programe, o evaluare - ce eficienţă au aceste programe. Un lucru extrem de important legat de transparenţa promovării la Ănalta Curte de Casaţie şi Justiţie este un murmur care vine şi din sistem şi este şi o observaţie din afara sistemului, de la cei care ne evaluează. Vor trebui găsite formule mai transparente de promovare la Ănalta Curte de Casaţie şi Justiţie. De asemenea, ar fi extrem de important să se facă o corectă evaluare a managementului parchetelor şi al instanţelor inferioare. Acest tip de evaluare pare a nu fi o constantă a inspecţiei. De regulă, se fac evaluări generale ale instanţelor, rapoarte care atacă toată problematica instanţelor. Cred că ar trebui să dedicăm un sistem de evaluare din partea inspecţiei pentru eficienţa managementului instanţelor. 
O observaţie care nu vine din observaţiile Comisiei, ci din discuţii autohtone, este legată de blocarea de către CSM a modificării legii răspunderii magistraţilor, Legea 330/2004, prin condiţionarea preexistenţei răspunderii penale. Nu se poate aşa ceva, nu seamănă cu nimic din legislaţia statelor membre unde există legi care vizează răspunderea magistraţilor. Nu poate preexista răspundere penală. Cred că nu este decĂ˘t o soluţie de blocare a ĂŽmbunătăţirii Legii 330/2004 şi rugămintea mea ar fi să aveţi ĂŽn vedere deblocarea acestei legi, pentru că este greu de admis că ĂŽn relaţia CSM - Guvern, CSM - Ministerul Justiţiei, legea ar fi promovată fără un aviz al CSM-ului şi nu doresc să se ĂŽntĂ˘mple acest lucru. De aceea, rugămintea mea ar fi să reevaluaţi poziţia CSM-ului legată de preexistenţa unei infracţiuni. Am observat evaluările magistraţilor, 99%, foarte bine. Nu spun că nu avem magistraţi foarte buni, dar dacă suntem la procentul de 99%, asta nu corespunde cu exact ce se ĂŽntĂ˘mplă ĂŽn justiţia noastră. Probabil nu au "foarte bine", permiteţi-mi să fac o speculaţie, judecători care au fost prinşi ĂŽn flagrant, luĂ˘nd mită, sau procurori, că 99% din magistraţii romĂ˘ni au calificativul âfoarte bineâ•. Cred că trebuie să avem responsabilitate pentru calificativele pe care le dăm magistraţilor. Politica de resurse umane a eşuat, a fost o strategie de resurse umane stabilită ĂŽn CSM ĂŽn 2008, eu am participat la acea şedinţă cĂ˘nd s-a adoptat strategia de resurse umane. Trebuie să recunoaştem că redistribuirea nu a avut loc. Dacă facem strategii fără să le punem ĂŽn aplicare, nu ştiu unde o să ajungem şi am un exemplu la care poate se uită şi doamna Procuror General, mă uitam la numărul de procurori - asta am putut evalua foarte repede, pentru că de la parchete se obţin mai uşor informaţiile. Spre exemplu, Parchetul General are 550 de procurori, iar parchetele de pe lĂ˘ngă Curţile de Apel toate la un loc au 260 de procurori. Păi, justiţia noastră s-a aşezat ca o piramidă care are baza ĂŽn sus şi vĂ˘rful ĂŽn jos, tot mai puţini judecători către instanţele de bază şi tot mai mulţi ĂŽn sus. Poate nu este corectă informaţia mea, dar dacă nu este corectă, voi prelua criticile. (...) O problemă extrem de delicată mi se pare o apropiere de blocare a legii micii reforme şi ea pare a fi generată de standardul pe care l-aţi stabilit cu volumul optim de activitate. Rugămintea mea ar fi să analizaţi posibilitatea de a se renunţa la acest standard ĂŽn măsura ĂŽn 
care tehnic consideraţi că este posibil, pentru că este evident că aceste standarde introduse, legate de volumul optim de activitate, au ĂŽmpins primul termen cu 6 la 18 luni, ceea ce face, practic, inoperantă legea micii reforme. Iar ceea ce eu vă propun este să ĂŽncercăm să valorificăm tot ce avem legislativ ĂŽn favoarea creşterii eficienţei sistemului de justiţie romĂ˘nesc. Sigur, nu vă pot obliga, fiindcă n-am cum, dar să vă rog pot; asta am dreptul să fac. Aş mai avea o observaţie legată de CSM. Eu am avut o discuţie, ĂŽnainte de ultimul CSM la care am participat, cu doamna preşedinte şi doamna vicepreşedinte, care m-au asigurat că s-a dat o interpretare legată de al doilea mandat, de mandatul care nu este ĂŽntreg aici, ĂŽn CSM. Vedem că interpretarea dată a stĂ˘rnit foarte multe reacţii ĂŽn sistem, şi reacţii individuale, şi reacţii ale Asociaţiei Magistraţilor - de acolo am primit o documentaţie, o interpretare a legii. Lucrul mai dificil este că ĂŽn momentul de faţă, repet: ĂŽn momentul de faţă, evaluarea exterioară, evaluarea celor care vor ĂŽntocmi raportul de ţară este că vom avea un CSM lipsit de credibilitate, ca urmare a modului cum au avut loc alegerile. Ce rugăminte aş avea din acest punct de vedere? Aşa cum eu aştept deciziile Curţii Constituţionale ĂŽnainte de promulgare - avĂ˘nd ĂŽn vedere că hotărĂ˘rea de validare a CSM-ului este atacată la Curtea Constituţională - să amĂ˘naţi alegerea preşedintelui şi vicepreşedintelui noului CSM pĂ˘nă pe data de 20, după 
pronunţarea Curţii Constituţionale. Acest lucru ar avea ca efect o hotărĂ˘re care să valideze constituţionalitatea şi legalitatea noului CSM, ar avea ca efect consolidarea CSM-ului, iar o eventuală hotărĂ˘re de invalidare a hotărĂ˘rii Senatului va ĂŽmpinge la reluarea alegerilor, dacă vrem să avem un CSM credibil. Nu vă cer altceva decĂ˘t să aşteptăm hotărĂ˘rea Curţii Constituţionale legată de acest lucru. Ştiu că se creează un vid de patru - cinci zile. Mandatul actualului CSM sau noul CSM ar trebui să intre ĂŽn funcţiune pe 14, dacă ne luăm după Codul Civil, prima zi, ultima zi nu contează, zilele lucrătoare, de la momentul hotărĂ˘rii Senatului. Poate am o eroare de o zi, două; dumneavoastră veţi socoti mai bine ca mine. Dar ideea ar fi să aşteptăm hotărĂ˘rea Curţii Constituţionale, pentru că hotărĂ˘rea de validare a CSM-ului de către Senat este atacată la Curtea Constituţională. (..) Mai am o singură observaţie. De data aceasta, este legată de nişte interese materiale, de bani. Sigur că nu are nicio legătură cu activitatea CSM-ului, dar nici nu ştiu unde să ridic această problemă ĂŽn altă parte şi nici nu ştiu dacă dumneavoastră aveţi vreun mecanism care să rezolve problema. Spre exemplu, avem foarte multe licitaţii care sunt contestate ĂŽn instanţă. Vreau să vă spun că puţine din ele sunt contestate pe bună dreptate. Cea mai mare parte din ele sunt contestate pe un mecanism care ţine de corupţie şi sper ca organismele abilitate pĂ˘nă la urmă să demonteze acest mecanism al licitaţiilor contestate.Ăn ce constă el, ca fenomen? Cel care pierde licitaţia are grijă să facă o contestaţie ĂŽn instanţă, după care intră la negocieri cu cĂ˘ştigătorul, cĂ˘t să-i dea din lucrare, dacă va lucra, dacă nu va lucra. Ei ştiu că se prelungesc aceste procese şi orice cĂ˘ştigător vrea să deruleze rapid contractul. Marea problemă nu este neapărat acolo unde sunt bani din bugetul de stat, pentru că astea sunt foarte puţine. Cele mai multe contestate sunt pe bani europeni, fie ĂŽncă restanţi din SAPARD şi de pe ISPA sau bani alocaţi pe programele operaţionale, pentru care avem alocări mari. Sunt sume foarte mari blocate ĂŽn instanţe ĂŽn momentul de faţă. Suntem ţara cu cele mai multe proiecte aprobate dintre ţările nou intrate, suntem ţara cu cele mai multe proiecte aprobate la Bruxelles ĂŽn momentul de faţă. Din păcate, suntem ţara cu cea mai mică absorbţie, una din cauze fiind şi blocarea ĂŽnceperii implementării proiectelor ĂŽn instanţe. Am văzut termene ameţitoare. Sigur, 
aici nu pot spune, e repartizarea aleatorie, cum pică aşa pică. Sunt unele licitaţii contestate ĂŽn 2010 care au termen ĂŽn 2011, septembrie, octombrie. Dacă putem găsi o soluţie ca aceste contestaţii să fie tratate prioritar, pentru că dezavantajul banilor europeni este că dacă nu-i foloseşti ĂŽntr-un termen de, ĂŽi pierzi. Aici este problema. Nu ştiu dacă există o soluţie, nu ştiu. Eu, ca şi cu celelalte puncte, doar ridic nişte probleme ĂŽn care poate am dreptate, poate n-am dreptate. Dumnevoastră veţi judeca şi veţi decide. (...) Domnule judecător, pe sugestia aceasta s-a ĂŽncercat instituirea unei taxe de 10% din valoarea contractului. Imediat a fost reacţia Bruxelles-ului care ne-a spus că ĂŽmpiedicăm accesul la justiţie al firmelor. Lucru incorect, pentru că au acces la licitaţii, cele pe proiecte mari, numai companii care au cifre de afaceri mult peste cea mai mare companie de construcţii, să spunem, din RomĂ˘nia. Deci, oricum prin regulile Uniunii, suntem obligaţi să primim la licitaţie sau Guvernul e obligat să primească la licitaţie numai firme din UE. Firmele romĂ˘neşti n-au cum să participe pentru că nu au cifra de afaceri la acel nivel. Şi, totuşi, cĂ˘nd a introdus Guvernul, prin ordonanţă de urgenţă, acea taxă de 10% din valoarea contractului pui garanţie şi dacă pierzi, ai pierdut-o, reacţia a fost extrem de dură de la Bruxelles, a trebuit să fie scoasă. De altfel, vă mai dau un exemplu. Pe SAPARD trebuie să restituim destul de mulţi bani. S-au făcut ĂŽntreprinderi 
mici şi mijlocii ĂŽn agricultură pentru procesarea producţiei agricole, lapte, carne, ĂŽn mod deosebit la carne. OLAF-ul a constatat că s-au făcut achiziţii peste preţul pieţei. S-au depistat şi firmele: o firmă italiană şi una germană. Nu cere nimeni banii ĂŽnapoi firmei italiene şi firmei germane, ci ĂŽi cere Guvernului RomĂ˘niei. Nu mai vorbim de faptul că era foarte mică experienţa cĂ˘nd s-au alocat fondurile SAPARD, dar aşa e viaţa, cel care primeşte banii are o problemă, trebuie să-i dea şi ĂŽnapoi. Deci nu putem miza pe..., am ĂŽncercat varianta introducerii acelei taxe, a fost considerată infringement. (...)Eu vă dau toată corespondenţa; a fost Ordonanţă de Urgenţă emisă şi a trebuit să fie modificată imediat reacţia Comisiei Europene. Deci avem tipul acesta de probleme. Dacă putem găsi o formulă, pe care, eventual, să mi-o comunicaţi mie sau ministrului Justiţiei, ce ar trebui să facă Guvernul pentru ca aceste procese să fie judecate mai repede, ne-ar ajuta foarte mult. (...) Aş mai face o ultimă observaţie. Cred că trebuie să găsim o formulă de creştere a independenţei inspecţiei, nu prin mutarea ei la Ministerul Justiţiei, ci să devină o structură autonomă de CSM, pentru a fi credibilă. Acum, eu mai spun un lucru care poate nu este plăcut de spus, şi mai ales la ĂŽnceput de an. Politicul nu mai poate privi la nesfĂ˘rşit cum, din cauza mersului justiţiei, totuşi rămĂ˘nem ĂŽntr-o zonă destul de neplăcută, de ţară supravegehată, de ţară pusă sub semnul ĂŽntrebării din punct de vedere al capacităţii ei de a asigura o justiţie la nivel european. Nu vreau să spun că avem nici cea mai mică intenţie de a pune justiţia sub control pentru că nu ne permite Constituţia. Nu avem mijloace. Ăn schimb, cred că trebuie să analizăm legea de funcţionare a CSM-ului. LăsĂ˘ndu-l practic stăpĂ˘nul justiţiei, dar să vedem ce trebuie făcut, ce trebuie schimbat ĂŽn legea de funcţionare a CSM-ului pentru ca lucrurile să se ĂŽndrepte pe un făgaş care să credibilizeze justiţia. Nu ştiu exact ce trebuie modificat ĂŽn această lege. Sunt variante şi variante, dar una din variantele la care mă gĂ˘ndesc este o autonomie totală de CSM a inspecţiei. Să găsim o formulă de selectare a inspectorilor, de subordonare către nimeni a inspectorilor. La fel cum CSM-ul nu este subordonat nimănui, de ce ar fi inspecţia? La fel cum procurorul de caz care anchetează nu este subordonat nimănui sau judecătorul, de ce inspecţia ar fi ĂŽn subordine iar propunerile inspecţiei validate ĂŽn CSM. Cred 
că aici este una din zonele pe care trebuie să le analizăm foarte serios ĂŽn cel mai scurt timp şi să luăm decizii. (...) Eu vă felicit că aţi ĂŽncheiat anul 2010 bine, chiar dacă cu un raport destul de acid din partea Comisiei Europene. (...)Eu vă mulţumesc mult. Vă asigur că ĂŽncă mai sper că putem scăpa de MCV-ul acesta. Din păcate, eu ĂŽmi asum responsabilitatea politică a eşecului. Dacă era să mi-o asum pe cea a sistemului judiciar aţi fi rĂ˘s de mine. Pe cea politică mi-o asum. Nu avea ce căuta MCV-ul cuplat de Schengen. Am băgat banii, ne-am pregătit pentru Schengen şi a venit... Am sesizat de astă vară dar aici suntem. Şi problema este că accesul ĂŽn Schengen nu este o problemă ĂŽn care să fie implicată Comisia. Este Consiliul, JAI-ul, ĂŽn care un singur vot ĂŽmpotrivă este suficient pentru blocaj. Asta este. Deci, politic ĂŽmi asum responsabilitatea pentru ce s-a ĂŽntĂ˘mplat dar acum trebuie să mă ajutaţi tehnic, adică juridic, să eliminăm astea, pentru că ni le-au agăţat şi nu mai avem ce le face. Vă mulţumesc mult! Vă doresc un an bun! 

Ăncep cu o mică remarcă vizavi de ce aţi spus mai ĂŽnainte, făcĂ˘ndu-mă principalul autor al impulsului politic spre reforma instituţiilor statului. Trebuie să vă spun că a avut şi un cost enorm şi vă rog să vă uitaţi ĂŽn sondaje, dar este un cost asumat. Tema reformei statului este vastă, este enormă, şi m-aş limita la lucruri simple pentru că, dincolo de dezbaterea noastră, ea ar trebui să fie ĂŽnţeleasă şi de romĂ˘ni. Aş mai face o precizare, ĂŽnainte de a trece la diverse consideraţii, legată de campania prezidenţială din 2009. Generic, ĂŽn mijloacele mass-media, văd frecvent afirmaţia sau aprecierea: âce-a promis ĂŽn campania din 2009 şi ce face!â•. Eu ĂŽi invit pe cei care au această problemă să ia toate discursurile din campania din 2009; toate, absolut toate au fost legate de reforma statului. Deja ĂŽnţelesesem după un mandat şi după anul 2009 că RomĂ˘nia nu mai poate supravieţui fără o puternică şi hotărĂ˘tă reformă a statului. Sigur, expresia este extrem de abstractă. Dacă, pur şi simplu, enunţ: âavem nevoie de reforma statuluiâ• este destul de dificil să ĂŽnţelegi ce se ascunde sub aceste cuvinte. Şi ĂŽn campanie eu am spus de multe ori, probabil foarte mulţi au crezut că este un simplu discurs politic care nu este destinat şi implementării nevoilor de reformare a statului romĂ˘n. Celor care, de asemenea, au probleme de memorie legate de campania 2009, le-aş aduce aminte că ĂŽn plină campanie, ĂŽn turul ĂŽntĂ˘i, ĂŽn noiembrie, pentru reducerea cheltuielilor se dădeau primele patru zile fără plată ĂŽn tot aparatul bugetar şi ĂŽn decembrie, exact ĂŽntre turul unu şi doi, era a doua tranşă de alte patru zile neplătite. Deci este greu să susţină cineva că una am vorbit ĂŽn campanie şi alta am făcut ĂŽn timpul mandatului. VeninĂ˘nd, ĂŽnsă, la realitatea care impune o reformă a statului romĂ˘n - realitatea se numeşte criză. Ea a devoalat fără putinţă de a nu face observabile realităţile statului romĂ˘n, care nu sunt numai ale statului romĂ˘n. Sunt foarte multe alte ţări, ĂŽn interiorul Uniunii Europene, care au aceeaşi problemă ca şi RomĂ˘nia: nevoia de reformare a statului. Criza ne-a arătat că statul social nu poate funcţiona ĂŽn RomĂ˘nia ĂŽn ĂŽnţelesul pe care noi l-am dat expresiei âstat socialâ•. Va trebui, dacă avem forţă să o facem, să definim ce ĂŽnseamnă stat social aici, la noi, ĂŽn Carpaţi. Pentru că este una să ĂŽncerci impunerea unui stat social ĂŽntr-o ţară extrem de bine dezvoltată, a cărei economie generează resurse şi alta să 
vrei să impui exact acelaşi tip de stat, ĂŽntr-o ţară ca RomĂ˘nia, cu o economie ĂŽn transformare şi ĂŽncă insuficient de performantă pentru a crea condiţii de aplicare a statului social ĂŽn ĂŽnţelesul stĂ˘ngii, să spunem. Cum a ĂŽnţeles stĂ˘nga statul social putem vedea ĂŽn 2007, 2008 - măsurile luate şi care au accentuat, ĂŽn mod brutal, capacitatea statului romĂ˘n de a face faţă crizei. După părerea mea, nici Europa nu mai poate rezista ĂŽn sintagma de stat social, aşa cum ea a fost aplicată pĂ˘nă acum ĂŽn statele vechi ale Uniunii Europene. Iar măsurile care se iau ĂŽn diverse ţări ale Uniunii, măsuri de austeritate, ne demonstrează că şi ĂŽn ţările vechi membre ale Uniunii se fac paşi ĂŽnapoi din punct de vedere al ideii de stat social. De ce? Pentru un motiv simplu: resursele care au fost puse la dispoziţia componentei sociale a multora dintre state au fost ĂŽmprumutate şi nu produse de propriile economii. De aceea, vedem foarte multe ţări ale Uniunii Europene care au ieşit demult din criteriile de la Maastricht, din criteriile de convergenţă, au datorii mult peste 60% din produsul intern brut, au deficite mult peste 3%. RomĂ˘nia ĂŽncă nu este ĂŽn această situaţie de a avea datorii de peste 60% din produsul intern brut. De aceea, am considerat că acum este momentul să intervenim, pentru că intervenţia acum este mai puţin dureroasă decĂ˘t cĂ˘nd am ajunge la 70, 80% nivel de ĂŽndatorare faţă de produsul intern brut. Sigur, cĂ˘t de bine primite au fost măsurile luate de Guvern 
ĂŽn 2009 şi, mai ales, ĂŽn 2010, vedem toţi, ştim toţi, dar erau necesare. Statul asistenţial nu mai putea funcţiona ĂŽn RomĂ˘nia. Pentru a defini, ĂŽn cĂ˘teva cuvinte, priorităţile ĂŽntr-un proces de reformă a statului, şi nu vreau să repet ceea ce am spus de multe ori, dar aş enumera cĂ˘teva dintre ele: reforma statului implică, ĂŽn primul rĂ˘nd, o reformă ĂŽn abordarea bugetelor, a bugetului de stat, modul cum cheltuim resursele, bugetul trebuie să fie multianual, predictibil, lucru pe care ĂŽncepem să-l facem abia de anul acesta sau am ĂŽnceput să-l facem abia de anul acesta, cheltuielile ĂŽn buget trebuie să fie transparente, orientate pe proiecte, cheltuielile bugetare trebuie să fie depolitizate, nu obiective stabilite politic sunt cele care trebuie să prevaleze ĂŽn buget, ci obiectivele de interes naţional sau regional. Iată cĂ˘teva elemente care sunt parte a reformei statului: reforma bugetului, modul cum acordăm problematica bugetului, un document politic, ĂŽntotdeauna bugetul unei ţări este un document politic care este expresia obiectivelor pe care politicienii, Guvernul, majoritatea parlamentară le au. Dacă ĂŽntr-adevăr avem ca obiectiv reforma statului, bugetul trebuie să reflecte acest lucru, prin cĂ˘teva elemente pe care vi le-am prezentat mai ĂŽnainte. Reforma fiscală este, de asemenea, parte a reformei statului - reducerea evaziunii fiscale, lărgirea bazei de impozitare. Cu cĂ˘t mai multe excepţii de la impozitare, cu atĂ˘t mai mult sentimentul că unii nu datorează nimic statului, cu atĂ˘t mai profundă politizarea deciziilor legate de sectorul fiscal. Categorii pe care vrem să le aducem la vot, nu le supunem impozitării, le evităm din demagogie. Ăn ţările civilizate, orice venit, cĂ˘t de mic, se impozitează proporţional cu venitul acela mic, dar nu mai putem continua pe ideea scutirilor din interes electoral. Administraţia locală este un alt element al reformei statului şi, aşa cum am menţionat şi la buget şi la politicile fiscale, şi aici s-au făcut paşi, ĂŽncă neconsolidaţi, dar s-au făcut - descentralizarea, posibilitatea administraţiilor locale să decidă acolo, ĂŽn mod direct. Sigur, descentralizare cu asigurarea resurselor şi dincolo de accelerarea procesului de transfer al activităţilor poliţieneşti, care ţin de siguranţa cetăţeanului, către administraţiile locale, iată că şi spitalele au fost transferate la administraţia locală, şi şcolile intră ĂŽntr-un porces accelerat de transfer către administraţiile locale. Ăn acelaşi timp, introducerea 
standardelor de cost, atĂ˘t ĂŽn administraţia locală, cĂ˘t şi ĂŽn administraţia centrală, este iarăşi parte a reformei statului - introducere de reguli ĂŽn cheltuirea banului public şi ĂŽn primul rĂ˘nd reguli de eficienţă. Sigur că licitaţiile sunt cele care, pană la urmă, dau valoarea unei lucrări, dar şi aceste licitaţii trebuie să se ĂŽncadreze ĂŽn ce este dispus beneficiarul să plătească şi cine nu se poate ĂŽncadra ĂŽn aceste costuri standardizate, nu are decĂ˘t să nu participe la licitaţie. Asta stimulează şi productivitatea firmelor care fac prestaţii publice către administraţia locală sau administraţia centrală. Restructurarea aparatului de stat, restructurarea regiilor, precum şi optimizarea serviciilor publice reprezintă un alt obiectiv asupra căruia Guvernul a lucrat ĂŽn 2010, dar ĂŽncă sunt destule de făcut ĂŽn această direcţie. Dacă ne-a găsit criza cu un aparat greoi, un aparat supradimensionat şi ineficient, procesele care s-au desfăşurat ĂŽn 2010 măcar au meritul că reduc cheltuielile cu acest aparat, ĂŽn acelaşi timp, fiind necesară continuarea unui proces de eficientizare şi numerică, şi din punct de vedere al activităţii ĂŽn sistemul central şi ĂŽn sistemul local al statului. Dacă ne uităm la marii datornici la bugetul de stat, găsim regiile autonome. RomĂ˘nia nu ĂŽşi poate permite să mai continue nerestructurarea acestor regii; sunt datorii de sute de milioane de roni la cea mai mare parte a regiilor autonome ale statului. Trebuie să fie unul din 
obiectivele anului 2011 declanşarea unor procese de ajustare a cheltuielilor ĂŽn regii. Sigur, implică abordări poate mai aspre ĂŽn discuţiile cu sindicatele, dar acest lucru trebuie să se ĂŽntĂ˘mple pentru că, pĂ˘nă la urmă, păgubiţi sunt exact cei pe care liderii sindicali susţin că-i apără. Ineficienţa regiilor autonome, pierderile generate de parte din aceste regii se răsfrĂ˘ng ĂŽn cheltuieli suplimentare ale bugetului de stat, care nu se ĂŽndreaptă nici către investiţii pentru creare de locuri de muncă, nici pentru ajutoare sociale pentru cei care au nevoie sau pentru educaţie sau pentru sănătate. Un alt element al reformei statului - nu poate să fie evitat- cuvĂ˘ntul âeducaţieâ• cĂ˘nd vorbim de reforma statului. Este o prestaţie publică pe care o face statul, o prestaţie adresată generaţiilor care prefigurează viitorul şi neglijarea sectorului de educaţie ĂŽn procesele de reformă ar fi una din marile greşeli pe care un guvern hotărĂ˘t să modernizeze statul le-ar face. Sper ca noua lege a educaţiei să creeze şi performanţă, să ĂŽndepărteze şi fabricile de diplome din peisajul sistemului de educaţie romĂ˘nesc şi, mai ales, să dea competenţe tinerilor, competenţe de care are nevoie ĂŽn primul rĂ˘nd economia naţională. Nu ĂŽn ultimul rĂ˘nd, reforma statului ĂŽnseamnă şi reformarea sistemului de sănătate. Dacă aţi observat, atunci cĂ˘nd vine vorba de sănătate, nu există decĂ˘t o singură abordare: sistemul este subfinanţat. Nu afirm că nu este aşa. Dar ĂŽnainte de a cere bani mai mulţi pentru sistemul de sănătate, ca de altfel şi pentru educaţie, elementul-cheie este eficientizarea costurilor ĂŽn interiorul sistemului. Bugetul de stat nu poate fi pregătit să continue să pompeze bani ĂŽntr-un sistem de sănătate ineficient, cu prea multe spitale, cu prea multe paturi, cu prea puţină activitate de prevenţie şi prea multă activitate ĂŽn spitale. Asta măreşte enorm costurile şi Guvernul trebuie să continue să acţioneze după descentralizare ĂŽn această direcţie, ĂŽn opinia mea. Sigur, nu poate fi conceput un stat modern fără justiţie, o justiţie eficientă. Aici, probabil că avem şi noi o pasiune să ne autoflagelăm şi, ĂŽn acelaşi timp, există şi o pasiune a aliaţilor noştri de a găsi marea problemă a RomĂ˘niei. Eu nu spun că nu este o problemă justiţia. Totuşi, cifrele ĂŽncep să contrazică percepţia că ĂŽn RomĂ˘nia nu se luptă ĂŽmpotriva corupţiei. Sunt cĂ˘teva sute de grupări infracţionale, grupări de crimă organizată, care au fost demantelate de DIICOT, sunt 
cĂ˘teva sute de poliţişti şi vameşi cu dosare penale ĂŽnaintate şi scoşi din sistem, sunt capturi de droguri extrem de importante la frontiere şi ĂŽn interiorul ţării, iar statisticile a două instituţii - Parchet General, ĂŽn mod deosebit prin DIICOT, şi DNA - ne arată că RomĂ˘nia devine tot mai eficientă ĂŽn lupta ĂŽmpotriva corupţiei. Sigur, oglinda se pune atunci cĂ˘nd vedem şi sentinţele definitive ĂŽn justiţie. Dar exact aici a acţionat Guvernul ĂŽn ultima perioadă prin adoptarea Legii micii reforme, care permite accelerarea procesului de judecare şi diminuarea numărului de tertipuri care pot fi utilizate ĂŽmpotriva judecătorului, dacă ĂŽmi este permis să spun aşa, sau ĂŽmpotriva intereselor legii, de a avea procese cĂ˘t mai rapid soluţionate. Ăn ceea ce priveşte reforma sistemelor de asistenţă socială, aici principiile care trebuie adoptate şi care au fost deja, sau s-a ĂŽnceput punerea lor ĂŽn aplicare, sunt legate de cei care, ĂŽntr-adevăr, au nevoie. A fost o generozitate excesivă din punct de vedere al diverselor forme de ajutoare. Este evident că această generozitate a fost mĂ˘nată de interese politice, şi rezultatul pe care l-am obţinut a fost o stimulare a nemuncii. Din acest punct de vedere, paşii ĂŽntreprinşi de Guvern ĂŽn 2010 trebuie continuaţi şi acceleraţi ĂŽn 2011, ĂŽn aşa fel ĂŽncĂ˘t resursele să fie adresate acelora care au nevoie de ele. Sigur, reforma statului nu poate să ocolească un sistem de salarizare echitabil - şi legea a fost adoptată, un sistem 
de pensii echitabil - şi Legea pensiilor a fost adoptată, aici voi face o remarcă puţin mai tĂ˘rziu, un sistem de justiţie eficient şi RomĂ˘nia are deja adoptate, anul trecut, patru noi coduri: Civil, Procedură şi Penal plus Procedură. Şi nu putem concepe o RomĂ˘nie modernă, cu o economie dinamică fără un Cod al Muncii, care să flexibilizeze forţa de muncă pe piaţa forţei de muncă din RomĂ˘nia. Acestea ar fi cĂ˘teva elemente care ţin de funcţionarea instituţiilor statului. Aţi remarcat, probabil, că ĂŽntr-un fel sau altul, toate au fost abordate ĂŽn anul 2011, iar multe dintre ele şi-au găsit expresia ĂŽn legi care sunt ĂŽn curs de implementare. Dar, dincolo de reforma acestor instituţii sau servicii publice, nu putem privi la RomĂ˘nia ca la un stat modern fără o reformă constituţională, acompaniată de o reformă electorală. Am făcut un pas mic ĂŽn ceea ce priveşte reforma electorală, introducerea votului uninominal compensat, pĂ˘nă la urmă. Cred că aici este nevoie să adoptăm o soluţie tranşantă: ori vot uninominal ĂŽntr-un singur tur şi cĂ˘ştigătorul, cel cu cel mai mare procentaj, devine reprezentantul Colegiului ĂŽn Parlament, ori vot uninominal ĂŽn două tururi. Mai complicat, mai costisitor poate, poate mai puţin reprezentativ din punct de vedere al celui mai popular, sau al celui mai dorit dintre candidaţi. Dar este singura formulă care poate da RomĂ˘niei stabilitate politică pe termen lung, pentru că votul uninominal are ca şi caracteristică crearea de majorităţi. RomĂ˘nia are nevoie, cel puţin zece ani de acum ĂŽnainte, de guverne stabile, care să-şi asume modernizarea statului şi consolidarea statului modern, a statului eficient. Reforma constituţională, ĂŽn ceea ce mă priveşte, intenţionez să mă limitez strict la rezultatul referendumului, pentru că este un obiectiv care aşa a fost stabilit de romĂ˘ni, prin referendum: o singură Cameră şi maxim 300 de parlamentari. Sigur, ĂŽn situaţia ĂŽn care clasa politică va refuza ĂŽndeplinirea obiectivului stabilit prin vot direct de romĂ˘ni, există posibilitatea legislativă, de reducere a numărului de paralmentari prin lege, nu prin Constituţie. Constituţia trebuie modificată doar ĂŽn zona de instituţionalizare a funcţionării Parlamentului, dar numărul de parlamentari se stabileşte prin lege. Deci, există şi această variantă. Nu ĂŽn ultimul rĂ˘nd, aş mai face o referire care vizează reforma, reforma partidelor. Este clar că ĂŽn momentul de faţă partidele, toate, şi ĂŽn primul rĂ˘nd principalul partid de guvernămĂ˘nt, 
au nevoie de reforme interne, reforme care să stimuleze apariţia unei noi generaţii de lideri, alături de cei care, deja, au experienţă, dar al căror profil trebuie să se reducă ĂŽn interiorul partidelor, ĂŽn opinia mea. Este nevoie de o generaţie de politicieni relativ experimentaţi, dar cărora să li se permită accesul la vĂ˘rful partidelor. Aş mai face o remarcă legată de ceea ce văd foarte des spus la televizor, de fapt, legat de mai multe lucruri. Contradicţia dintre "să nu mai ĂŽmprumutăm atĂ˘ţia bani" - şi eu sunt de acord că trebuie să ĂŽmprumutăm cĂ˘t mai puţin - şi aceleaşi voci, care spun: "de ce s-au redus ajutoarele sociale? De ce s-au redus temporar, cu 25%, salariile? De ce? De ce?". Deci, cred că - şi nu dau indicaţii -, dar cred că unora care ĂŽnţeleg ce este ĂŽn dezbaterea publică mi se pare ciudat ca acelaşi post, pe de o parte, să promoveze bătălia ĂŽmpotriva reducerii de cheltuieli, disponibilizări ş.a.m.d. şi, pe de altă parte, să spunem: "se ĂŽndatorează generaţiile viitoare". Este clar că vrem să ĂŽmprumutăm cĂ˘t mai puţin şi, ĂŽn acelaşi timp, să ĂŽmpingem treptat cheltuielile bugetului de stat către ceea ce producem, iar eventuale deficite să le utilizăm la investiţii. Acesta este obiectivul. Altfel, vom continua să ĂŽmprumutăm pentru a consuma, fără să dezvoltăm ţara. Aş vrea să mai clarific un lucru. Apare cĂ˘te un ĂŽndurerat de patrie şi se plĂ˘nge cum nu avem noi o strategie pentru ce avem de făcut şi nu ştie el ĂŽn ce parte să o apuce, că 
nu e o strategie naţională cu ce să facem ĂŽn perioada următoare. Trebuie să spunem că RomĂ˘nia are o singură strategie, şi aceea finanţată. Orice altă strategie nu are resurse financiare. Deci, dacă cineva, dacă ideea este: "hai să mai facem un colectiv, o adunare de minţi luminate, să ne dăm ifose publice, cĂ˘t de preocupaţi suntem să dăm RomĂ˘niei soluţii", eu le spun că nu voi cădea ĂŽn această capcană. Se putea face cu uşurinţă un astfel de comitet, cu subcomitete, pentru a da loc de manifestare la televiziuni, la foarte mulţi oameni. RomĂ˘nia are un singur program finanţat, programul convenit cu Uniunea Europeană, pe cele şapte programe operaţionale. DecĂ˘t să batem cĂ˘mpii, să creăm noi strategii, mai bine am pune mĂ˘na să aplicăm programele convenite cu Uniunea Europeană, care sunt finanţate. Ăn plus, dacă vrem, putem să luăm lista de credite angajate de RomĂ˘nia şi mai găsim vreo patru miliarde de euro, angajaţi şi neutilizaţi, pentru sectoare ĂŽn care este nevoie de aceşti bani, ĂŽn afară de cele şapte programe operaţionale. Că e vorba de sănătate, că e vorba de transporturi, că e vorba de dezvoltare regională, mai sunt ĂŽncă patru miliarde la dispoziţia noastră. Eu cred că o strategie constructivă ĂŽnseamnă să aplicăm ce am convenit odată cu intrarea noastră ĂŽn Uniunea Europeană, la 1 ianuare 2007. Este singura strategie finanţată. Pentru ce, atunci, ne pierdem vremea discutĂ˘nd că ne-ar mai trebui o strategie - finanţată din ce? Deci, ca o concluzie, RomĂ˘nia trebuie să definească ĂŽntĂ˘i sintagma constutuţională, că este stat social. Nu tot ce ne dă prin cap face parte din definiţia statului social, aşa cum ea se poate aplica ĂŽn RomĂ˘nia. OricĂ˘te ajutoare vrei să dai şi celor care au nevoie de ele, şi celor care nu justifică primirea acestor ajutoare, se ĂŽmbracă sub sintagma "stat social" şi avem conştiinţa ĂŽmpăcată că am mai făcut o risipă şi am mai stimulat reducerea apetitului pentru muncă. Politica socială trebuie să fie focusată pe cei care, ĂŽntr-adevăr, au nevoie de asistenţă socială, pe cei care nu pot, pe cei care trebuiesc ajutaţi de societate, nu pe cei care pot sau au pămĂ˘nt ĂŽn spatele casei, dar aşteaptă ajutorul social şi pămĂ˘ntul rămĂ˘ne nelucrat, nu pe cei care nu acceptă orice fel de muncă, ĂŽn anumite momente. Deci, trebuie să ne ĂŽndreptăm către statul performant, dacă vrem să fim o ţară care dă perspectivă cetăţenilor ei. Aş mai face, legat de pensii, o menţiune. Este o dezbatere uriaşă. Eu, la 17:00, voi avea o ĂŽntĂ˘lnire 
cu toţi factorii de decizie din instituţiile militare. Este evident că nu s-a răspuns nevoii de a se transmite pĂ˘nă la 1 decembrie adeverinţele de venit din diverse locuri de muncă; poate era şi dificil, ĂŽn unităţiile militare, să alerge un rezervist pe la toate unităţile pe unde a lucrat. Dar ce ştiu, reconfirmat astăzi, este că foarte puţine pensii vor scădea. Ăn general, aplicarea noii legi, mai ales pentru cei care după ce au plecat din Armată, au mai şi lucrat, le aduce pensii mai mari. Problema este, ĂŽnsă, de comunicare publică defectuoasă, la toate ministerele şi instituţiile militarizate, şi soluţia pe care au adoptat-o, neavĂ˘nd terminate calculele, să transmită pensionarilor militari un minim ĂŽn funcţie de venitul mediu ĂŽn instituţie, ceva de genul acesta. Dar am vrut să comunic acest lucru exact pentru că este presa aici. Ănchei spunĂ˘nd că apreciez obligaţia mea să promovez ideea de modernizare a statului, să o susţin politic, atĂ˘t cĂ˘t pot. Sigur, şi alianţa la guvernare poate avea limitele ei ĂŽn a promova legislaţia de modernizare a statului. Probabil, modernizarea Codului Muncii şi flexibilizarea pieţei forţei de muncă va crea probleme foarte mari. Ăncurajez continuarea dialogului ĂŽntre Guvern şi sindicate, dar acest dialog trebuie limitat ĂŽn timp, pentru că RomĂ˘nia nu mai poate aştepta. Nu mai putem sta cu 1,6 milioane de oameni care muncesc la negru şi cărora nimeni nu le plăteşte nici asigurările sociale, nici pe cele de sănătate. Este 
un moment de cotitură ĂŽn organizarea şi acţiunea pe piaţa forţei de muncă, dar trebuie asumat de Guvern cu toată responsabilitatea - de Guvern şi de majoritatea parlamentară. Altfel spus, continui să pledez pentru un stat eficient, ĂŽn locul unuia care nu ĂŽşi mai poate acoperi propriile cheltuieli. Vă mulţumesc! 

Domnule ministru de Externe, Excelenţa Voastră, domnule Nunţiu Apostolic, Excelenţele Voastre, doamnelor şi domnilor şefi de misiuni, Doamnelor şi domnilor, Ănainte de toate doresc să vă mulţumesc, domnule Nunţiu Apostolic, pentru urările şi gĂ˘ndurile bune pe care, ca de fiecare dată ĂŽn astfel de ocazii, le-aţi exprimat ĂŽn numele ĂŽntregului corp diplomatic. Optimismul şi nădejdea ne sunt mai necesare ca oricĂ˘nd. 2010 a fost un an greu, care ne-a pus pe toţi la ĂŽncercare. A fost anul ĂŽn care romĂ˘nii, la fel ca multe alte popoare europene, au resimţit cel mai dureros efectele crizei economice. A fost anul unor mari tragedii, de la seismul din Haiti, mareea neagră din Statele Unite, inundaţiile din Pakistan, incendiile din Rusia şi Israel, numeroasele catastrofe aviatice, inclusiv cea ĂŽn care şi-au pierdut vieţile preşedintele Poloniei şi soţia sa, pĂ˘nă la epidemia de holeră din acelaşi foarte greu lovit stat Haiti. Dar a fost şi anul speranţei. Pentru cetăţenii moldoveni, care şi-au reafirmat ĂŽncrederea ĂŽn coaliţia proeuropeană de la Chişinău, pentru cetăţenii irakieni, care au văzut finalul unei ĂŽndelungate crize politice, pentru cetăţenii greci şi irlandezi, care au simţit solidaritatea europeană, dar şi gustul amar al austerităţii economice, pentru comunitatea internaţională, la semnarea tratatului START 2 de către Statele Unite şi Federaţia Rusă. A fost şi anul unor mari transformări la nivel global. China a devenit a doua economie a lumii şi prezenţa ei pe piaţa internaţională este resimţită tot mai puternic. Alianţa Nord-Atlantică a adoptat un nou concept strategic şi a schiţat planul ĂŽncheierii celei mai ample misiuni militare din istorie â" cea din Afganistan. Serviciul European pentru Acţiune Externă a ĂŽnceput să prindă contur, ceea ce va conduce la creşterea eficienţei şi coerenţei acţiunii externe a Uniunii Europene şi a influenţei sale politice şi economice pe plan internaţional. Excelenţele Voastre, Printre evenimentele pe care poporul romĂ˘n le va marca anul acesta se numără şi aniversarea a 100 de ani de la naşterea lui Emil Cioran. Sunt convins că mulţi dintre dumneavoastră sunteţi familiarizaţi atĂ˘t cu personalitatea acestui mare om de cultură, cĂ˘t şi cu opera sa. Pentru ceilalţi, voi spune, pe scurt, că Emil Cioran este un mare scriitor şi filosof romĂ˘n care a creat o operă imensă ĂŽn afara graniţelor RomĂ˘niei â" mai precis, ĂŽn Franţa. Contribuţia sa la dezvoltarea celor două culturi, romĂ˘nă şi franceză şi, prin aceasta, 
la construirea unei punţi trainice ĂŽntre ţările noastre, este una deosebită. M-am referit la Emil Cioran pentru că este un reprezentant de seamă al diasporei, iar 2011 ne propunem să fie, ĂŽn politica noastră externă, anul romĂ˘nilor. Acesta este motivul pentru care vom urmări cu precădere, ĂŽn anul care tocmai a ĂŽnceput, acele obiective de politică externă care au consecinţe directe şi practice asupra vieţii de zi cu zi a oamenilor. Libera circulaţie, liberalizarea accesului pe piaţa europeană a muncii, consolidarea identităţii etnice, culturale, lingvistice şi spirituale şi, ĂŽn general, ĂŽntărirea legăturii cu ţara a romĂ˘nilor, oriunde s-ar afla ei, vor fi liniile de forţă ale diplomaţiei romĂ˘ne ĂŽn 2011. ĂntrucĂ˘t sunt obiective de politică externă, atingerea lor nu poate fi realizată prin eforturi izolate, ci prin cooperare cu ţările dumneavoastră. Iar cooperarea sinceră, ĂŽn beneficiu reciproc, presupune deschidere, considerare faţă de interesele celeilalte părţi şi respectarea regulilor convenite ĂŽn prealabil. Pentru RomĂ˘nia, aderarea la spaţiul Schengen ĂŽn acest an rămĂ˘ne un obiectiv major. O astfel de evoluţie va consfinţi respectarea obligaţiilor asumate de Uniunea Europeană şi RomĂ˘nia ĂŽn tratatul de aderare, ratificat de parlamentele tuturor statelor membre. Ăntr-o uniune de state democratice, aşa cum este Uniunea Europeană, regulile stabilite unanim prin reprezentanţii săi trebuie respectate. Vă asigur că suntem la fel de preocupaţi precum toate celelalte 
state membre de asigurarea securităţii frontierelor Schengen. RomĂ˘nia şi-a ĂŽndeplinit obligaţiile, fapt confirmat şi de numeroasele misiuni de evaluare. RomĂ˘nia implementează un sistem tehnic de ultimă generaţie de supraveghere a frontierei sale terestre şi, din 5 noiembrie 2010, este conectată la Sistemul de Informaţii Schengen şi gestionează ĂŽn condiţii de deplină securitate datele primite. Nu există nici cel mai mic indiciu că, odată intrată ĂŽn spaţiul Schengen, RomĂ˘nia ar genera riscuri semnificative ĂŽn privinţa fluxurilor migratorii ilegale. Noi cerem şi vom continua să cerem un singur lucru: aderarea la spaţiul Schengen ĂŽn baza regulilor instituite de Tratatele Uniunii pentru aderarea la spaţiul Schengen. RomĂ˘nia nu poate fi tratată de o manieră discriminatorie. Orice altă abordare, orice alte condiţionări, fie că vorbim de justiţie, migraţie, corupţie, ar crea un precedent periculos şi ar avea efecte negative pentru credibilitatea ĂŽntregii Uniuni Europene, pentru procesul de aprofundare a integrării europene. Uniunea Europeană este un spaţiu al libertăţii, de care trebuie să se bucure toţi cetăţenii europeni, ĂŽn conformitate cu principiile fundamentale aflate la baza procesului de construcţie europeană. Diplomaţia romĂ˘nă va continua să acţioneze pentru liberalizarea accesului cetăţenilor săi pe piaţa europeană a muncii şi contez, şi aici, pe cooperarea statelor membre. Tot ĂŽn sprijinul romĂ˘nilor care aleg să trăiască temporar sau permanent ĂŽn străinătate vom ĂŽncerca să introducem votul prin corespondenţă, pentru a le facilita exprimarea opţiunii politice. Vom suplimenta programele menite a susţine şi a promova identitatea culturală, lingvistică şi spirituală romĂ˘nească ĂŽn vederea consolidării ataşamentului romĂ˘nilor din afara graniţelor faţă de ţara de origine, pentru a-i ĂŽncuraja să se implice ĂŽn dezvoltarea ei pe termen lung. Ăn acelaşi timp, vom coopera cu partenerii externi pentru tratarea corectă a naţionalilor noştri, fără generalizări inoportune, dar cu sancţionarea individuală, ĂŽn baza legii, a actelor infracţionale. CĂ˘teva cuvinte şi despre minoritatea romă. AvĂ˘nd ĂŽn vedere situaţia specifică creată, este necesar ca, ĂŽn completarea eforturilor naţionale, acest grup, ĂŽn special romii nomazi, să beneficieze şi de o abordare la nivel european, care să faciliteze schimbul de bune practici, identificarea şi implementarea unor proiecte de integrare de succes, utilizarea mai eficientă şi absorbţia ĂŽmbunătăţită a fondurilor 
comunitare pentru proiectele de incluziune socială. Ăn acelaşi timp, principiul liberei circulaţii nu poate fi aplicat restrictiv, pe criterii etnice: romii cu cetăţenie europeană, oricare ar fi ţara lor de origine, au aceleaşi drepturi ca orice alţi cetăţeni europeni şi, desigur, aceleaşi obligaţii. Cadrul normativ european ĂŽn materie trebuie aplicat unitar. Ne vom concentra atenţia şi asupra comunităţilor istorice romĂ˘neşti din vecinătate. Am sesizat un paradox. Dacă romĂ˘nii din emigraţia nouă sunt individualizaţi ca romĂ˘ni, se ĂŽntĂ˘mplă ca celor din comunităţile istorice să le fie ĂŽngreunată asumarea identităţii etnice romĂ˘neşti şi a limbii romĂ˘ne. Ăn astfel de situaţii, eforturile noastre se vor ĂŽndrepta spre ĂŽntărirea unităţii romĂ˘neşti de limbă, cultură şi religie, prin cooperarea cu ţările de cetăţenie. Anul acesta sunt aşteptate o serie de recensăminte ĂŽn unele ţări vecine, iar interesul nostru vizează asigurarea condiţiilor pentru declararea corectă a etnicităţii. Ca obiective punctuale, subsumate acestei viziuni generale, voi aminti respectarea dreptului de a ĂŽnvăţa ĂŽn limba maternă, acordarea de burse de studiu etnicilor romĂ˘ni sau recunoaşterea RomĂ˘niei ca stat ĂŽnrudit al persoanelor care vorbesc dialecte ale limbii romĂ˘ne. Respectarea drepturilor membrilor comunităţilor etnice romĂ˘neşti ĂŽn conformitate cu dreptul european ĂŽn materie va constitui un punct prioritar pe agenda relaţiilor noastre cu ţările de cetăţenie. Mai presus de toate, 
ĂŽnsă, RomĂ˘nia consideră aceste comunităţi drept fundamentul strĂ˘ngerii relaţiilor cu ţările de cetăţenie şi al susţinerii eforturilor lor de integrare europeană şi euroatlantică. Doamnelor şi domnilor, Participarea la procesul de consolidare a Uniunii Europene ocupă un loc central ĂŽn acţiunea noastră diplomatică. Ăn relaţia cu Uniunea urmărim atĂ˘t susţinerea intereselor naţionale, cĂ˘t şi apărarea ideilor şi valorilor europene. Pentru RomĂ˘nia, 2010 a fost un an de consolidare: a procesului de integrare europeană prin finalizarea pregătirilor pentru aderarea la spaţiul Schengen, pregătiri care ĂŽncă vor continua pĂ˘nă ĂŽn luna martie, a prezenţei noastre ĂŽn cadrul Uniunii prin avansarea de iniţiative proprii ĂŽn arena europeană şi a profilului nostru de contributor important la misiunile civile ale Uniunii Europene. Integrarea noastră europeană este un proces dinamic şi etapizat. Mai ĂŽntĂŽi a fost aderarea propriu-zisă, urmată de obiectivul atingerii nivelului de integrare a vechilor state membre şi, ĂŽn paralel, participarea la avansarea construcţiei europene. Am progresat ĂŽn ĂŽndeplinirea condiţionalităţilor Mecanismului de Cooperare şi Verificare ĂŽn Justiţie, ne-am ĂŽndeplinit obligaţiile necesare aderării la spaţiul Schengen şi, aşa cum am spus, continuăm să ni le ĂŽndeplinim, ĂŽn urma unor eforturi şi a unor investiţii majore şi am obţinut progrese ĂŽn liberalizarea pieţei europene a muncii pentru cetăţenii romĂ˘ni. Ăn acelaşi timp, am participat la eforturile de clarificare a implicaţiilor intrării ĂŽn vigoare a Tratatului de la Lisabona, parte a unui proces mai amplu de reaşezare a modului de funcţionare a Uniunii Europene. Prin consolidarea prezenţei noastre ĂŽn cadrul Uniunii Europene urmărim atĂ˘t promovarea şi susţinerea unor iniţiative menite a ridica profilul şi a exploata atuurile Uniunii, cĂ˘t şi ocuparea unor poziţii relevante ĂŽn structurile europene. Un exemplu este lansarea Strategiei pentru Regiunea Dunării, iniţiativă romĂ˘no-austriacă care are la bază viziunea romĂ˘nească a unui canal fluvial care să lege Constanţa de Rotterdam, Marea Neagră de Marea Nordului şi, pe termen lung, dezvoltarea Constanţei ĂŽntr-un hub european. Implementarea Strategiei va transforma Dunărea ĂŽntr-o adevărată magistrală fluvială modernă - cu beneficii imense pentru economia şi turismul regiunii - dar şi ĂŽn principala cale de acces către regiunea Mării Negre. Doamnelor şi domnilor, 2011 va fi un an al provocărilor majore pentru Uniune, dintre care 
aş enumera cu precădere: generarea unei creşteri economice interne echilibrate şi durabile, asigurarea stabilităţii zonei euro şi a Uniunii ĂŽn general prin depăşirea crizei datoriilor suverane, reducerea diferenţei de productivitate a muncii ĂŽntre Uniune şi statele emergente şi tratarea cu seriozitate a efectelor ĂŽmbătrĂ˘nirii populaţiei europene. 2011 va fi, de asemenea, anul central-european al Uniunii Europene, avĂ˘nd ĂŽn vedere succesiunea preşedinţiilor ungare şi poloneze. Ambele state se pot baza pe sprijinul RomĂ˘niei ĂŽn ĂŽndeplinirea obiectivelor propuse. Gestionarea crizei economice şi financiare, implementarea Strategiei Dunării, continuarea procesului de extindere a Uniunii Europene, reformarea politicii agricole comune şi a politicii de coeziune, actualizarea politicii europene de vecinătate prin abordarea coerentă şi integrată a cooperării regionale, impulsionarea şi eficientizarea Parteneriatului Estic reprezintă tot atĂ˘tea obiective comune ale RomĂ˘niei, Ungariei şi Poloniei. Ne vom continua eforturile pentru consolidarea prezenţei noastre ĂŽn instituţiile europene, pentru a participa activ şi nemijlocit la procesul decizional al Uniunii. Ăn acest scop vom insista pe aplicarea prevederilor Tratatului de la Lisabona referitoare la includerea ĂŽn Serviciul European de Acţiune Externă a diplomaţilor din serviciile naţionale. Legitimitatea acestui Serviciu, capacitatea sa de a identifica obiectivele majore consensuale ale politicii externe europene şi de a 
adopta decizii favorabile tuturor statelor membre depind de asigurarea unui echilibru ĂŽntre toţi membrii. Un alt obiectiv major al RomĂ˘niei vizează securitatea energetică, la ĂŽndeplinirea căruia vom continua să urmărim diversificarea surselor şi rutelor de aprovizionare. Ăn ultima perioadă s-au ĂŽnregistrat progrese importante atĂ˘t ĂŽn ceea ce priveşte coridorul sudic de gaze (din care face parte proiectul Nabucco), cĂ˘t şi prin semnarea acordului privind ĂŽnfiinţarea Interconectorului Azerbaidjan-Georgia-RomĂ˘nia, cu participarea Ungariei. Excelenţele Voastre, Anul 2010 a fost caracterizat de dinamizarea, extinderea şi aprofundarea legăturilor noastre cu Republica Moldova. Ne-am ĂŽndeplinit angajamentul de implementare a Acordului privind micul trafic la frontieră. Am semnat Tratatul privind regimul frontierei de stat. Am inaugurat consulatele generale de la Cahul şi Bălţi, iar Republica Moldova şi-a deschis un consulat general la Iaşi. Am sprijinit energic demersurile autorităţilor de la Chişinău pentru o perspectivă europeană, iar această ĂŽncredere a fost confirmată de rezultatele foarte bune pe care le-au obţinut pe linia integrării europene, progrese care au stat la baza victoriei obţinute ĂŽn alegerile din toamna anului trecut şi a deciziei de menţinere a alianţei proeuropene. Ne vom continua politica de solidaritate şi sprijin şi ĂŽn 2011. Vom insista, ca şi pĂ˘nă acum, pe includerea Republicii Moldova ĂŽn grupul ţărilor balcanice ĂŽn cadrul procesului de aderare la Uniunea Europeană. Dimensiunile sale reduse, poziţia geografică şi angajamentul actualei conduceri de la Chişinău sunt argumente solide ĂŽn acest sens. Republica Moldova, prin tradiţie şi identitate, ĂŽşi are locul ĂŽn familia europeană, iar oferirea unei perspective clare de integrare ĂŽi va consolida eforturile de democratizare şi va contribui la stabilizarea sa durabilă politică şi economică, devenind un partener credibil al Uniunii Europene. Pentru ţările din Balcanii de Vest mesajul nostru rămĂ˘ne acelaşi: continuarea reformelor şi vor avea ĂŽn RomĂ˘nia un avocat statornic al integrării ĂŽn Uniunea Europeană şi ĂŽn structurile euroatlantice. Respectarea drepturilor omului, ale persoanelor aparţinĂ˘nd minorităţilor naţionale, reprezintă criterii importante ĂŽn acest sens. Progresele ĂŽnregistrate ĂŽn anul 2010, cum ar fi obţinerea statutului de stat candidat de către Muntenegru, sunt semnale ĂŽncurajatoare. Ăn acelaşi spirit, ne vom continua acţiunile pentru consolidarea relaţiilor 
cu Turcia. Vom continua să cooperăm cu Ucraina ĂŽn baza principiului bunei vecinătăţi, cu sprijinirea eforturilor sale ĂŽn drumul către Europa. Edificarea unui stat ucrainean democratic, prosper, care respectă principiile statului de drept, este un interes vital al RomĂ˘niei. Ăn ce priveşte Federaţia Rusă, ne vom orienta eforturile spre o cooperare pragmatică, cu accent pe investiţii economice şi schimburi comerciale. Relaţia politică trebuie să se bazeze pe respectul reciproc şi pe luarea ĂŽn considerare a intereselor ambelor ţări. RomĂ˘nia va deţine preşedinţia Organizaţiei Cooperării Economice la Marea Neagră ĂŽn prima jumătate a anului 2011. Vom pune accent pe eficienţa şi relevanţa organizaţiei, pe capacitatea de implementare a proiectelor concrete, pe cooperarea economică şi pe valorificarea statutului de observator al Uniunii Europene. 2011 trebuie să fie anul revitalizării Sinergiei Mării Negre prin implicarea Serviciului European de Acţiune Externă ĂŽn problematica regiunii, inclusiv ĂŽn implementarea proiectelor Sinergiei. Acordăm o importanţă deosebită dezvoltării societăţii civile ĂŽn statele zonei Mării Negre şi reamintim angajamentul RomĂ˘niei ĂŽn acest domeniu, prin organizarea anuală a Forumului ONG-urilor la Marea Neagră. Doamnelor şi domnilor şefi de misiune, Statele Unite ale Americii rămĂ˘n partenerul nostru strategic şi principalul aliat ĂŽn domeniul securităţii. Ăn prezent, cooperarea pe această linie are ca prim vector proiectul scutului antirachetă, 
a cărui oportunitate a fost confirmată inclusiv la recentul summit NATO de la Lisabona. Dorinţa noastră este de a finaliza ĂŽn acest an negocierile bilaterale. Cooperarea politică strĂ˘nsă şi o relaţie economică solidă, concretizată ĂŽn schimburi economice intense şi un volum sporit al investiţiilor americane ĂŽn RomĂ˘nia, sunt alte obiective prioritare ĂŽn relaţia noastră cu Statele Unite ale Americii. De asemenea, vom acţiona pentru ĂŽntărirea cooperării UE-SUA, ĂŽn cadrul căreia un rol important este jucat de Consiliul Economic Transatlantic. Noul concept strategic adoptat de Alianţa Nord-Atlantică la summit-ul din noiembrie 2010 a confirmat corectitudinea viziunii noastre asupra securităţii, orientĂ˘nd Alianţa spre contracararea noilor tipuri de ameninţări: rachetele balistice, insecuritatea energetică, atacurile informaţionale. Ăn 2011 ne vom aduce contribuţia la implementarea deciziilor adoptate la Lisabona, inclusiv la consolidarea internă a NATO ĂŽn baza reformei promovate de actualul secretar general. Vom continua să participăm semnificativ la operaţiunile aliate şi la consolidarea acţiunii politice a NATO prin intermediul parteneriatelor, ĂŽn primul rĂ˘nd cel cu Uniunea Europeană şi Consiliul Parteneriatului Euro-Atlantic. Şi Federaţia Rusă poate fi un partener important ĂŽn asigurarea securităţii regionale. Summit-ul de la Lisabona a consemnat intrarea operaţiunii NATO/ISAF ĂŽntr-o nouă fază â" procesul de tranziţie â" care presupune transferul responsabilităţilor ĂŽn domeniul securităţii către forţele afgane. RomĂ˘nia va continua să-şi ĂŽndeplinească angajamentele asumate, concentrĂ˘ndu-şi atenţia atĂ˘t asupra valorificării experienţei dobĂ˘ndite ĂŽn dezvoltarea capacităţilor civile şi ĂŽn reconstrucţia post-conflict, cĂ˘t şi ĂŽn instruirea forţelor afgane de securitate locale. RomĂ˘nia va rămĂ˘ne un contributor important la misiunile din cadrul Politicii de Securitate şi Apărare Comună a Uniunii Europene. Această politică nu poate avea succes fără o consolidare a acţiunii externe a Uniunii Europene, ĂŽn special prin implicarea ĂŽn soluţionarea problemelor din vecinătate. Vom colabora ĂŽndeaproape cu preşedinţia lituaniană a OSCE pentru a debloca situaţia creată la summit-ul de la Astana. Soluţia stă ĂŽn constructivitate, identificarea şi promovarea intereselor comune şi ĂŽn respectarea valorilor şi principiilor de bază ale OSCE. Soluţionarea conflictului din Transnistria constituie o prioritate politică pentru RomĂ˘nia, sens ĂŽn care susţinem 
reactivarea fără precondiţii a negocierilor oficiale ĂŽn formatul consacrat 5+2, cu obiectivul adoptării unei soluţii durabile, cu respectarea integrităţii teritoriale a Republicii Moldova şi a normelor şi angajamentelor internaţionale. Excelenţele Voastre, Ăn timp ce spaţiul euroatlantic ĂŽncă se confruntă cu cea mai dură criză economică din ultimele decade, suntem martorii unui avĂ˘nt economic fără precedent pe alte continente, ĂŽn special ĂŽn regiunea Asia-Pacific. China, Japonia sau India au uimit lumea prin performanţele lor economice şi tehnologice, iar RomĂ˘nia nu poate rămĂ˘ne indiferentă la aceste evoluţii. Pilonii acţiunii RomĂ˘niei ĂŽn Asia vor rămĂ˘ne relaţiile parteneriale cu China, Japonia şi India şi parteneriatul strategic cu Republica Coreea, cu obiectivul consolidării relaţiilor politice şi amplificării cooperării economice. De asemenea, vom continua să participăm activ la dialogul instituţional UE-ASEAN şi să contribuim la adoptarea poziţiilor europene asupra unor dosare importante ale continentului, cum a fost cel legat de situaţia din Myanmar, programul nuclear nord-coreean sau dosarul iranian, ĂŽn care susţinem fără rezerve aplicarea rezoluţiilor ĂŽn materie ale Consiliului de Securitate. O evoluţie ĂŽmbucurătoare ĂŽn 2010 a fost continuarea diversificării şi dezvoltării relaţiilor noastre cu statele din Orientul Mijlociu, atĂ˘t cu Israelul, partenerul nostru apropiat, cĂ˘t şi cu statele arabe parteneri ai noştri tradiţionali. Vom urma aceeaşi linie şi 
ĂŽn 2011, concentrĂ˘ndu-ne pe cooperarea economică, energetică şi comercială. Suntem interesaţi atĂ˘t de accesarea resurselor naturale din această regiune, cĂ˘t şi de promovarea şi implementarea unor proiecte economice majore. O oportunitate ĂŽn acest sens va fi forumul economic RomĂ˘nia-Statele Golfului, programat pentru luna martie. Suntem preocupaţi, ĂŽn cel mai ĂŽnalt grad, de securitatea acestei regiuni, datorită atĂ˘t implicaţiilor la nivel global, cĂ˘t şi a prezenţei relativ numeroase a cetăţenilor romĂ˘ni. Din acest motiv, vom continua să sprijinim eforturile de rezolvare a dosarelor sensibile ale zonei, ĂŽn special procesul de pace din Orientul Mijlociu. Vom dezvolta ĂŽn continuare relaţii reciproc avantajoase şi cu ţările africane şi cu cele din America Latină. Excelenţele Voastre, Lumea este afectată de o serie de probleme grave, cu implicaţii asupra comunităţii internaţionale ĂŽn ansamblul său, pentru a căror soluţionare este nevoie de efortul conjugat al tuturor statelor. Schimbările climatice, migraţia, reconstrucţia post-conflict, ĂŽncălcarea drepturilor omului, sărăcia sau catastrofele umanitare necesită acţiunea solidară a ĂŽntregii comunităţi internaţionale, iar cadrul cel mai potrivit ĂŽn acest sens este Organizaţia Naţiunilor Unite. Ăn 2011, RomĂ˘nia va candida pentru un loc ĂŽn cadrul Consiliului Drepturilor Omului. Va continua să susţină reforma Consiliului de Securitate, ĂŽn sensul creşterii reprezentativităţii, transparenţei şi eficienţei sale, inclusiv prin alocarea unui loc adiţional de membru nepermanent grupului est-european. Doamnelor şi domnilor şefi de misiuni, Ănchei printr-un recurs la drept. Buna funcţionare a comunităţii internaţionale se bazează pe un set de reguli şi regulamente internaţionale care ordonează relaţiile dintre state. RomĂ˘nia nu a pregetat niciodată să recurgă la drept pentru clarificarea unei situaţii ĂŽn care a fost implicată. Suntem profund ataşaţi de dreptul internaţional şi ne ĂŽntemeiem toate acţiunile de politică externă pe principiile sale fundamentale, fie că vorbim de cooperarea internaţională sau de ĂŽndeplinirea cu bună credinţă a obligaţiilor asumate. Progresul, colaborarea reciproc avantajoasă nu pot avea loc ĂŽn afara cadrului instituit de dreptul internaţional. Ăn spatele oricărei crize, la originea oricăror tensiuni interstatale stă un act de ĂŽncălcare a normelor dreptului internaţional. Profit de această ocazie pentru a face un apel ĂŽn sprijinul respectării obligaţiilor asumate prin 
diversele instrumente juridice - tratate, acorduri, statute etc.- şi, ĂŽn general, a normelor dreptului internaţional. La final, permiteţi-mi să vă adresez cele mai bune urări pentru Noul An, dumneavoastră şi familiilor dumneavoastră, ĂŽmpliniri ĂŽn plan personal, sănătate şi fericire. Vă doresc mult succes ĂŽn activitatea pe care o desfăşuraţi, ĂŽn beneficiul atĂ˘t al ţărilor pe care cu cinste le reprezentaţi, cĂ˘t şi al RomĂ˘niei. Vă mulţumesc! 

Bună ziua, bine v-am regăsit! Ca de obicei, ĂŽn ultimii cinci-şase ani, de Ziua Unirii sunt la Iaşi şi Focşani. Cu siguranţă nu vin nici pentru voturi, nici pentru aplauze, nici chiar pentru fluierături. Dar trebuie să vă spun că vin ĂŽn primul rĂ˘nd din respect, din respect pentru istorie, pentru un moment constitutiv al statului romĂ˘n modern şi, ĂŽn acelaşi timp, vin să arăt respectul meu şi urmaşilor acelora care au făcut Unirea. Este probabil un moment ĂŽn care cel mai important lucru este să arătăm respect pentru istoria noastră şi pentru noi pentru că, atĂ˘t timp cĂ˘t noi nu ne vom respecta momentele istoriei noastre, nu avem cum să pretindem altora să le respecte. Cred că, dincolo de patimi, dincolo de dorinţe, dincolo chiar de interesul fiecăruia dintre noi, esenţa acestei zile este legată nu numai de istorie, dar este legată şi de viitor. Aveţi aici - şi probabil este semnificativ faptul că trei mari licee, fie că este vorba de Kogălniceanu, fie că este vorba de Unirea, fie că este vorba de Liceul Cuza, toate reprezintă instituţii destinate viitorului, ĂŽn primul rĂ˘nd. Niciodată un stat, o ţară nu-şi poate prefigura fericit viitorul fără şcoală. De aceea, unul din elementele esenţiale ale evoluţiei noastre este legat şi de reforma educaţiei, o reformă necesară pentru a da tinerilor competenţe. RomĂ˘nia nu poate să devină puternică şi prosperă fară oameni competenţi. Poate acei oameni care să ne poată spune credibil că niciodată o ţară nu poate consuma mai mult decĂ˘t produce. Trebuie să aflăm o dată pentru totdeauna că statul modern ĂŽnseamnă statul autosusţinut, statul care ĂŽşi creează resurse pentru prosperitatea cetăţenilor săi. Acesta este probabil unul dintre cele mai importante obiective ale RomĂ˘niei: propria ei modernizare. Şi, dincolo de educaţie şi multe altele, aş mai menţiona un lucru care, acum 152 de ani, a ĂŽnceput să se croiască aici, la Focşani: Constituţia. O ţară cu o Constituţie neclară, care nu creează instituţii flexibile, este o ţară care nu poate evolua pozitiv. De aceea, cred eu că ĂŽn perioada imediat următoare una dintre obligaţiile esenţiale este să revizuim şi Costituţia. Şi aş mai spune ĂŽn ĂŽncheiere un ultim lucru: vă doresc ca la anul să fiţi ĂŽntr-o ţară puţin mai modernă, ĂŽntr-o ţară ĂŽn care chiar toţi să respectăm ziua fundamentală a devenirii noastre, Ziua Unirii. La mulţi ani, focşăneni! 

Bună ziua, bine v-am regăsit! Ca de obicei, ĂŽn ultimii cinci-şase ani, de Ziua Unirii sunt la Iaşi şi Focşani. Cu siguranţă nu vin nici pentru voturi, nici pentru aplauze, nici chiar pentru fluierături. Dar trebuie să vă spun că vin ĂŽn primul rĂ˘nd din respect, din respect pentru istorie, pentru un moment constitutiv al statului romĂ˘n modern şi, ĂŽn acelaşi timp, vin să arăt respectul meu şi urmaşilor acelora care au făcut Unirea. Este probabil un moment ĂŽn care cel mai important lucru este să arătăm respect pentru istoria noastră şi pentru noi pentru că, atĂ˘t timp cĂ˘t noi nu ne vom respecta momentele istoriei noastre, nu avem cum să pretindem altora să le respecte. Cred că, dincolo de patimi, dincolo de dorinţe, dincolo chiar de interesul fiecăruia dintre noi, esenţa acestei zile este legată nu numai de istorie, dar este legată şi de viitor. Aveţi aici - şi probabil este semnificativ faptul că trei mari licee, fie că este vorba de Kogălniceanu, fie că este vorba de Unirea, fie că este vorba de Liceul Cuza, toate reprezintă instituţii destinate viitorului, ĂŽn primul rĂ˘nd. Niciodată un stat, o ţară nu-şi poate prefigura fericit viitorul fără şcoală. De aceea, unul din elementele esenţiale ale evoluţiei noastre este legat şi de reforma educaţiei, o reformă necesară pentru a da tinerilor competenţe. RomĂ˘nia nu poate să devină puternică şi prosperă fară oameni competenţi. Poate acei oameni care să ne poată spune credibil că niciodată o ţară nu poate consuma mai mult decĂ˘t produce. Trebuie să aflăm o dată pentru totdeauna că statul modern ĂŽnseamnă statul autosusţinut, statul care ĂŽşi creează resurse pentru prosperitatea cetăţenilor săi. Acesta este probabil unul dintre cele mai importante obiective ale RomĂ˘niei: propria ei modernizare. Şi, dincolo de educaţie şi multe altele, aş mai menţiona un lucru care, acum 152 de ani, a ĂŽnceput să se croiască aici, la Focşani: Constituţia. O ţară cu o Constituţie neclară, care nu creează instituţii flexibile, este o ţară care nu poate evolua pozitiv. De aceea, cred eu că ĂŽn perioada imediat următoare una dintre obligaţiile esenţiale este să revizuim şi Costituţia. Şi aş mai spune ĂŽn ĂŽncheiere un ultim lucru: vă doresc ca la anul să fiţi ĂŽntr-o ţară puţin mai modernă, ĂŽntr-o ţară ĂŽn care chiar toţi să respectăm ziua fundamentală a devenirii noastre, Ziua Unirii. La mulţi ani, focşăneni! 

Stimate domnule Preşedinte, Stimate domnule Secretar General, Doamnelor şi domnilor parlamentari, Este o deosebită onoare ca, după cinci ani de zile, să mă pot adresa din nou prestigiosului dumneavoastră for. Am acceptat cu plăcere invitaţia de a reveni ĂŽn Hemiciclu pentru a reitera importanţa pe care o acordăm Consiliului Europei, ĂŽntr-un moment marcat de dezbateri cruciale pentru viitorul său. Vă mulţumesc, domnule Preşedinte, pentru această oportunitate. Nu ĂŽntĂ˘mplător Consiliul Europei se poate mĂ˘ndri cu o imagine atĂ˘t de bună. Activitatea sa este dedicată edificării unui spaţiu ĂŽn care drepturile şi libertăţile fundamentale sunt respectate şi ĂŽn care oamenii ĂŽşi găsesc ĂŽmplinirea celor mai profunde aspiraţii spirituale, culturale sau civice. Respectarea valorilor promovate şi apărate de Consiliu â" drepturile omului, democraţia şi statul de drept â" permite dezvoltarea unor societăţi libere, ai căror membri ĂŽşi pot manifesta fără teamă identitatea şi pot spera ĂŽntr-o viaţă mai bună. RomĂ˘nia de astăzi, un stat de drept cu o democraţie solidă, datorează mult Consiliului Europei. Prin instrumentele sale de monitorizare, Consiliul a avut un rol esenţial ĂŽn crearea şi consolidarea instituţiilor, a legislaţiei şi a politicilor specifice statului nostru de drept. Democraţia RomĂ˘niei contemporane este aşezată pe temelia construită cu aportul şi expertiza Consiliului Europei şi Uniunii Europene. Această experienţă ne convinge că organizaţia noastră trebuie să-şi continue misiunea de supraveghetor şi ĂŽndrumător al democraţiilor ĂŽncă tinere sau ĂŽn formare. Doamnelor şi domnilor, Realitatea prezentă nu mai este aceeaşi cu cea de acum douăzeci de ani. Au apărut noi state, procesul de unificare a continentului a avansat. Au apărut noi provocări, noi riscuri. Asistăm la un proces de adaptare, de reevaluare internă a celorlalte organizaţii de pe continent â" fie că discutăm despre Uniunea Europeană, NATO, OSCE - prin asumarea de noi obiective, de noi misiuni. Uneori, aceste organizaţii au evoluat fără a se coordona reciproc, asumĂ˘ndu-şi responsabilităţi care au dat naştere la suprapuneri şi chiar la competiţie, prin alocarea de resurse semnificative pentru scopuri de multe ori identice. De aceea, actualul proces de reformă parcurs de Consiliul Europei trebuie să aibă ĂŽn vedere avantajele sale specifice: participarea tuturor statelor europene şi un cadru juridic complex şi bine definit. RomĂ˘nia susţine cu toată convingerea acest proces. Fără a pierde 
din vedere obiectivul său fundamental, edificarea unui spaţiu democratic comun, Consiliul Europei trebuie să-şi regĂ˘ndească rolul ĂŽn actualul cadru politic instituţional: să-şi reconfigureze structurile, pentru a le conferi flexibilitate şi eficienţă sporite, să-şi concentreze acţiunile pe direcţii şi proiecte care să răspundă problemelor şi sfidărilor prezentului. Totodată, valorile sale fundamentale - drepturile omului, democraţia şi statul de drept - trebuie menţinute ĂŽn centrul atenţiei. Pe lĂ˘ngă acestea, agenda de dezbateri trebuie actualizată cu teme de interes european. Suntem convinşi că iniţiativa inspirată a preşedinţiei turce a Comitetului Miniştrilor, de ĂŽnfiinţare a Grupului Persoanelor Eminente, va avea o contribuţie ĂŽnsemnată ĂŽn acest sens. Aceste direcţii de acţiune nu sunt, ĂŽnsă, suficiente pentru a capta atenţia şi a asigura sprijinul celor peste 800 de milioane de cetăţeni europeni. Alături de eficientizarea Curţii Europene a Drepturilor Omului, este necesar să identificăm soluţii la problemele reale cu care se confruntă europenii. Un fenomen cu multiple implicaţii asupra situaţiei de pe continent ĂŽl reprezintă migraţia, subiect care necesită o atenţie specială din partea Consiliului Europei. Potenţialul de vulnerabilizare al migraţiei este dual: atĂ˘t a propriilor subiecte, cĂ˘t şi a persoanelor aflate pe traseu sau la destinaţie. Noi, liderii politici, trebuie să combatem lejeritatea prin care, uneori, se transferă responsabilitatea problemelor 
economice şi sociale ale popoarelor europene către comunităţile de migranţi. Prin intermediul instrumentelor sale de monitorizare, Consiliul Europei poate detecta tensiunile acumulate ĂŽn anumite societăţi sau regiuni, ĂŽncă dintr-o fază incipientă. Evaluarea corectă a informaţiilor primite din teren ar permite desfăşurarea de acţiuni anticipative care să prevină escaladarea situaţiilor dificile. Din aceste considerente RomĂ˘nia a propus instituirea, ĂŽn contextul procesului de reformă, a unui mecanism de avertizare timpurie, pentru prevenirea riscurilor şi disfuncţionalităţilor societăţilor democratice. Doamnelor şi domnilor parlamentari, Noi credem că procesul de reformare a Consiliului Europei trebuie să consolideze, printre altele, instrumentele de monitorizare a respectării drepturilor persoanelor aparţinĂ˘nd minorităţilor naţionale. Nu trebuie să ignorăm faptul că există ĂŽncă state şi regiuni ĂŽn Europa ĂŽn care normele şi standardele democratice ĂŽn materie necesită ĂŽn continuare eforturi serioase pentru a fi pe deplin respectate. RomĂ˘nia, cu cele 20 de grupuri minoritare, ĂŽnţelege foarte bine situaţia aparte a acestor persoane şi nevoia lor de a-şi păstra identitatea care ĂŽi defineşte ca indivizi. Cu sprijinul Consiliului Europei, am parcurs un drum lung şi am ajuns ĂŽn situaţia ĂŽn care putem servi drept model de reconciliere interetnică. Relaţiile cu Ungaria sunt edificatoare: de la suspiciune reciprocă la ĂŽnceputul anilor 1990 am ajuns la parteneriat strategic şi la şedinţe comune de guvern ĂŽn prezent. Acest parteneriat presupune susţinerea reciprocă a intereselor noastre legitime. Un exemplu recent este atitudinea principială, partenerială şi corectă a preşedinţiei ungare a Uniunii Europene care, respectĂ˘nd prevederile Tratatelor Uniunii Europene, confirmă ĂŽndeplinirea de către RomĂ˘nia a obligaţiilor asumate şi recunoaşte dreptul legitim de liberă circulaţie al cetăţenilor romĂ˘ni. Stimaţi parlamentari, Unul din elementele definitorii ale societăţii democratice construite ĂŽn RomĂ˘nia după decembrie 1989 este sistemul instituit pentru apărarea şi promovarea drepturilor persoanelor aparţinĂ˘nd minorităţilor naţionale. RomĂ˘nia ĂŽşi tratează ĂŽn mod egal cetăţenii şi se străduieşte să sprijine ĂŽmplinirea aspiraţiilor fiecăruia dintre ei. Diversitatea culturală, etnică, religioasă şi lingvistică a cetăţenilor noştri ne ĂŽmbogăţeşte şi ne creează o identitate distinctă. Prin Constituţie, persoanele aparţinĂ˘nd minorităţilor naţionale din 
RomĂ˘nia se bucură de dreptul de reprezentare ĂŽn Parlament, de dreptul de exprimare ĂŽn limba maternă ĂŽn faţa instanţelor de judecată şi de dreptul la ĂŽnvăţămĂ˘nt ĂŽn limba maternă. Noua Lege a educaţiei naţionale, intrată ĂŽn vigoare la ĂŽnceputul acestui an, extinde aceste drepturi: asigură ĂŽnvăţămĂ˘nt ĂŽn limba maternă la toate nivelurile de studiu şi materialele specifice necesare, predarea tuturor disciplinelor ĂŽn limba maternă şi condiţiile materiale de ĂŽnvăţare ĂŽn altă localitate, ĂŽn situaţia ĂŽn care localitatea de domiciliu nu permite studiul ĂŽn limba maternă. Reprezentanţii minorităţilor au dreptul de a crea structuri asimilate partidelor politice, de a face parte simultan din partide şi asociaţii şi de a fi investiţi cu funcţii politice publice. Ăn prezent, minoritatea maghiară participă la actuala coaliţie de guvernare, cu efecte benefice pentru societatea romĂ˘nească ĂŽn ansamblu. Onorată audienţă, O poziţie aparte ĂŽn politicile privind persoanele aparţinĂ˘nd minorităţilor naţionale este ocupată de etnia romă. Experienţa ne-a ĂŽnvăţat că trebuie să avem ĂŽn vedere, ĂŽn raport cu această minoritate, trei aspecte. Ăn primul rĂ˘nd, romii sunt cetăţeni ai unui anumit stat, iar acest stat are, faţă de ei, obligaţiile care ţin atĂ˘t de raportul de cetăţenie, cĂ˘t şi de situaţia lor de minoritate. Ăn al doilea rĂ˘nd, romii sunt cetăţeni europeni, ceea ce ĂŽnseamnă că Europa, prin organizaţiile şi instituţiile sale, are obligaţii specifice faţă de ei, ĂŽn primul 
rĂ˘nd obligaţia de le respecta drepturile, de a nu-i trata diferenţiat, de a nu-i trata discriminatoriu. Ăn al treilea rĂ˘nd, romii formează o minoritate etnică care nu poate beneficia de atenţia şi de protecţia unui stat ĂŽnrudit. Această situaţie creează o datorie suplimentară din partea statelor de cetăţenie şi Europei ĂŽn ansamblul său. RomĂ˘nia ĂŽşi va continua eforturile de ameliorare a situaţiei romilor, inclusiv prin creşterea absorbţiei fondurilor structurale şi implicarea autorităţilor locale ĂŽn realizarea de proiecte concrete. Cu toate acestea, un mod de viaţă consolidat pe parcursul a sute de ani nu poate fi schimbat ĂŽn cĂ˘ţiva ani prin măsuri administrative. Tradiţiile acestei comunităţi trebuie protejate, nu suprimate. Stilul de viaţă al romilor nomazi nu poate fi schimbat brutal, prin măsuri coercitive. Ăn special ĂŽn cazul acestei categorii este nevoie de cooperare ĂŽntre statele europene, de o strategie cu aplicare regională. Uniunea Europeană, Consiliul Europei sau OSCE pot juca un rol deosebit de important ĂŽn acest sens. Plasarea responsabilităţii doar asupra statelor de cetăţenie nu este o soluţie utilă. Doamnelor şi domnilor, Intervenţia mea de astăzi coincide cu Ziua Internaţională de Comemorare a Holocaustului. După cum se cunoaşte, ĂŽn urmă cu 66 de ani cel mai mare lagăr nazist de exterminare, cel de la Auschwitz-Birkenau, era eliberat de trupele sovietice. Se punea astfel căpăt unei orori care a cutremurat conştiinţa omenirii. Femei, copii, bărbaţi erau torturaţi şi exterminaţi pentru simplul motiv că aveau o altă religie. O astfel de monstruozitate nu are voie să se mai repete şi, de aceea, trebuie să luptăm ĂŽmpotriva oricăror măsuri de discriminare, de persecutare a unor semeni de-ai noştri pe motive care ţin de etnie, religie, cultură sau limbă. Consiliul Europei dispune de mecanismele necesare pentru combaterea unor asemenea tendinţe, iar RomĂ˘nia este una din ţările foarte interesate de acest subiect. Ăn ceea ce ne priveşte, ne-am asumat responsabilitatea ĂŽn faţa istoriei, iar seria de manifestări dedicate comemorării Holocaustului a inclus, ĂŽn 2009, inaugurarea Monumentului Victimelor Holocaustului, dedicat cinstirii memoriei membrilor comunităţilor evreieşti şi rome. Stimaţi membri ai Adunării Parlamentare, Printre temele aflate pe agenda actualei sesiuni a instituţiei dumneavoastră se numără şi situaţia din Balcani. De altfel, o serie de lideri din regiune au vorbit deja despre evoluţiile ĂŽmbucurătoare din ţările 
lor, stimulate de procesul de integrare europeană şi euroatlantică. Anul 2010 a fost, din această perspectivă, unul ĂŽncurajator, ĂŽn ciuda problemelor persistente care ţin de trafic, fraudă sau nerespectarea drepturilor persoanelor aparţinĂ˘nd minorităţilor naţionale. Consiliul European a acordat Muntenegrului statutul de candidat la aderare, iar Albaniei şi Bosniei Herţegovina liberalizarea regimului de vize. Croaţia şi Serbia au demonstrat voinţă politică ĂŽn lupta ĂŽmpotriva corupţiei şi ĂŽn procesul de reconciliere bilaterală. Toate acestea sunt motive de satisfacţie pentru noi, care am făcut din integrarea Balcanilor de Vest ĂŽn structurile europene şi euroatlantice o constantă a politicii noastre externe. Pentru RomĂ˘nia, democratizarea ţărilor din vecinătate reprezintă un interes de securitate naţională, ĂŽntrucĂ˘t numai instituţiile şi politicile specifice unui stat de drept constituie garanţia stabilităţii ĂŽn regiune. Deşi semnalele de reconciliere interetnică sunt tot mai puternice, amintirea războaielor din Balcani, cu toate suferinţele provocate, este ĂŽncă vie. Toate aceste tragedii au avut la origine discriminarea pe criterii etnice sau religioase, subiect care ne preocupă ĂŽn cea mai mare măsură. Suntem foarte interesaţi ca integrarea europeană şi euroatlantică a statelor din Balcani să se desfăşoare cu respectarea normelor şi standardelor Uniunii Europene şi Consiliului Europei ĂŽn materie de protecţie a minorităţilor naţionale. Avem aşteptări mari atĂ˘t de 
la aceste state, ĂŽn calitatea lor de tinere democraţii, cĂ˘t şi de la organizaţia noastră, care trebuie să-şi utilizeze cu maximă eficienţă instrumentele de care dispune pentru păstrarea şi afirmarea identităţii etnice, culturale, lingvistice şi religioase a persoanelor aparţinĂ˘nd minorităţilor naţionale. Un mecanism care şi-a dovedit eficienţa ĂŽn această direcţie este monitorizarea. Necesitatea menţinerii sale este cu atĂ˘t mai evidentă cu cĂ˘t mai multe minorităţi, inclusiv cea romĂ˘nă, se confruntă cu dificultăţi ĂŽn păstrarea şi afirmarea identităţii lor culturale, cu refuzul recunoaşterii drepturilor lor identitare, cu discriminarea pe motive lingvistice şi cu asimilarea forţată. Deşi normele internaţionale acordă un rol important statelor ĂŽn menţinerea legăturilor culturale şi lingvistice cu minorităţile ĂŽnrudite, responsabilitatea primară pentru protecţia acestora revine statului de cetăţenie. Pentru noi, probleme suplimentare apar atunci cĂ˘nd unele state vecine recunosc comunităţilor romĂ˘neşti doar statutul de minoritate lingvistică, negĂ˘nd astfel RomĂ˘niei dreptul de stat ĂŽnrudit. RomĂ˘nia va urmări respectarea drepturilor romĂ˘nilor din străinătate prin cooperarea cu statele de origine, ĂŽn baza mecanismelor europene şi internaţionale. Vom ĂŽntreprinde demersuri ĂŽn vederea recunoaşterii statutului de minoritate romĂ˘nească pentru aromĂ˘ni, vlahi, istroromĂ˘ni şi meglenoromĂ˘ni. Prin tratate şi acorduri bilaterale ne-am asumat ĂŽn mod deschis interesul faţă de comunităţile romĂ˘neşti din vecinătate. Cooperarea bilaterală are la bază şi interesul nostru legitim de includere a ţărilor vecine ĂŽntr-o zonă de stabilitate şi de securitate. Ăn acelaşi scop ne vom intensifica eforturile ĂŽn cadrul organizaţiilor europene responsabile de protejarea minorităţilor naţionale pe continent, printre care o poziţie aparte este ocupată de Consiliul Europei. Vom depune eforturi pentru valorificarea potenţialului politic, economic, social şi cultural al personalităţilor reprezentative ale comunităţilor romĂ˘neşti din străinătate, nu prin extragerea lor din ţările de cetăţenie, ci ĂŽncurajĂ˘ndu-i ca, ĂŽn calitate de cetăţeni loiali, să contribuie la strĂ˘ngerea legăturilor dintre RomĂ˘nia şi statele ĂŽn care s-au născut şi trăiesc. Doamnelor şi domnilor, Ănainte de a ĂŽncheia, permiteţi-mi să mă folosesc de acest prilej pentru a transmite, ĂŽn numele poporului romĂ˘n şi al meu personal, cele mai sincere condoleanţe familiilor şi popoarelor victimelor cumplitului 
atentat terorist de la Moscova, alături de ĂŽntreaga noastră compasiune şi solidaritate cu cei răniţi şi cu rudele lor. RomĂ˘nia condamnă ĂŽn termenii cei mai fermi acest atac abominabil şi laş la adresa unor oameni nevinovaţi şi ĂŽşi reafirmă angajamentul ferm ĂŽn lupta ĂŽmpotriva terorismului, alături de aliaţii din NATO, de Federaţia Rusă şi de toate statele participante la coaliţia internaţională antiteroristă. Va mulţumesc pentru atenţie. 

Este pentru mine o ĂŽntĂ˘mplare şi o ocazie extraordinară să particip la comemorarea Holocaustului ĂŽn faţa clădirii care simbolizează ĂŽn Europa lupta pentru drepturile omului. RomĂ˘nia este una din ţările care şi-a asumat Holocaustul ĂŽmpotriva evreilor şi ĂŽmpotriva populaţiei rome. Ăn momentul de faţă, despre Holocaust se ĂŽnvaţă ĂŽn şcoli, se ĂŽnvaţă ĂŽn universităţi ĂŽn RomĂ˘nia. Am avut tăria şi forţa să ne asumăm propria istorie. Permiteţi-mi ca, ĂŽn numele poporului romĂ˘n, să adresez celor care au scăpat din teroarea ĂŽmpotriva evreilor şi a romilor, cele mai adĂ˘nci sentimente de respect şi recunoştiinţă pentru generozitatea lor. De ce vorbesc despre generozitate? Aceşti oameni trăiesc printre noi fără să ne urască. Permiteţi-mi să mă gĂ˘ndesc cu adĂ˘nc regret că aşa ceva a fost posibil ĂŽn Europa. Acum, ĂŽn perioadă de criză, sunt locuri ĂŽn Europa ĂŽn care se manifestă din nou rasismul. Ca oameni responsabili, ca politicieni responsabili, avem obligaţia să nu tolerăm astfel de ĂŽntĂ˘mplări, fie că ele sunt promovate chiar de unele partide parlamentare europene. A tolera asemenea atitudini ĂŽnseamnă că ne-am uitat istoria recentă. Vă asigur că ĂŽn RomĂ˘nia acest lucru nu mai este posibil. Vă mulţumesc. 

Doresc să adresez tuturor românilor urările mele cele mai calde cu prilejul Sfintelor Paşti. Aceste zile în care sărbătorim Învierea Domnului sunt un prilej de a ne bucura în familie, de a fi împreună cu cei dragi şi, totodată, de a ne aminti de cei care au nevoie de sprijinul nostru. Sfintele Paşti sunt o celebrare a înnoirii şi a solidarităţii. Gândurile mele se îndreaptă către toţi românii, fie că sunt în ţară sau în comunităţile din afara graniţelor. Fie ca lumina Învierii să ne călăuzească în acţiunile noastre cotidiene, să ne inspire în alegerile pe care le facem şi să ne ajute să lucrăm împreună pentru binele comun. Hristos a înviat! 

Stimată doamnă Comisar, Stimate doamne miniștri, Stimați domni miniștri, Stimați studenți, Doamnelor și domnilor, În primul rând doresc să vă mulțumesc pentru posibilitatea de a vă adresa cuvântul de bun venit în România. După Summitul NATO și cel al Francofoniei, mă bucur că România găzduiește în aceste zile unul dintre cele mai importante evenimente mondiale, poate cel mai important, din domeniul educației. Procesul Bologna este un model de cooperare voluntară între state. Declarația de la Bologna și Conferințele Interministeriale de la Praga, Berlin, Bergen, Londra, Louvain la Neuve au reprezentat tot atâtea momente cheie pentru dezvoltarea învățământului superior. Ultima conferință interministerială, de la Budapesta și Viena, prin lansarea Spațiului European al Învățământului Superior arată ireversibilitatea procesului Bologna. Prin permanente îmbunătățiri procesul Bologna trebuie să opereze în continuare în interesul studenților. Apreciez sprijinul pe care l-a acordat constant Comisia Europeană implementării procesului Bologna. Programul Erasmus de încurajare a mobilității, precum și constituirea Registrului European al Asigurării Calității, sunt și rezultatul sprijinului Comisiei Europene. Procesul Bologna a devenit un brand global, lucru ilustrat și de faptul că Bologna Policy Forum, organizat pe perioada Conferinței Interministeriale, se bucură de un mare succes. Am parcurs un drum lung. La începutul procesului Bologna, acum 10-12 ani, aveam un spațiu în care durata studiilor era diferită de la un sistem la altul, mobilitatea era o excepție, ratele de părăsire erau înalte. Discuțiile privitoare la asigurarea calității erau în stadiu incipient. Preocupările legate de angajabilitate și de dimensiunea socială a universităților nu erau în prim-planul agendei. Astăzi lucrurile s-au schimbat semnificativ. România a beneficiat de cadrul dat de procesul Bologna pentru a-și construi propriile reforme în sistemul educațional. Punerea în practică a acestor reforme arată angajamentul politic puternic al României pentru a atinge țintele agendei Europa 2020. Reforma educației, și, în particular, reforma învățământului superior este în prima linie a agendei publice în România. Cred că viitorul aparține celor consecvenți și curajoși. De aceea, eu am susținut o reformă a educației fără compromisuri. Am susținut și voi susține soluții corecte și curajoase de modernizare a universităților și resping soluțiile politicianiste și retractile. România a adoptat în 2011 o nouă 
lege a educației care integrează elementele procesului Bologna. Noua lege cuprinde modernizarea învățământului preuniversitar, a învățământului universitar și a învățământului pe tot parcursul vieții. Două exemple de elemente cheie ale modernizării învățământului superior în România sunt politicile de resurse umane și politicile instituționale. Modernizarea studiilor doctorale reprezintă primul pas înspre cultivarea și creșterea pe termen lung a calității resursei umane din universități. De asemenea, procedurile de selecție mai transparente și mai selective, precum și legăturile indisolubile dintre funcția didactică și cea de cercetare din universități sunt reforme realizate în baza noii legi. Consolidarea instituțională a universităților din România a demarat printr-o evaluare riguroasă și transparentă care a dus la diferențierea universităților în funcție de misiunea specifică, fie mai degrabă axate pe educație sau o altă categorie de universități mai degrabă axate pe cercetare. Țin să spun că în România evaluarea universităților a luat în considerare, pe lângă performanța științifică și calitatea de predare, relația universității cu mediul extern. Am făcut acest lucru pornind de la premisa fundamentală că universitățile trebuie să devină un important pol de dezvoltare regională prin trei elemente conectate între ele. Primul este legat de formarea resursei umane. Cel de-al doilea element este prin cercetare, dezvoltare și inovare. Și, în sfârșit, cel de-al treilea element 
este legat de participarea la fundamentarea și aplicarea politicilor de dezvolatare regională în colaborare cu autoritățile locale. Universitățile care colaborează cu mediul economic și social din jurul lor, universitățile preocupate de creșterea angajabilității, trebuie încurajate și susținute. Consolidarea instituțională și reflexele antreprenoriale ale universității înseamnă ca universitatea să vadă angajabilitatea nu doar ca un răspuns la cererile pieței muncii, nu doar ca o preocupare reactivă la ceea ce se întâmplă în societate. Universitățile pe care le vom încuraja, stimula și consolida sunt cele care înțeleg să-și îndeplinească rolul de forță motrice a societății. Sunt acele universități care își cresc capacitatea de a intui direcțiile viitoare. Sunt cele care își cresc capacitatea de a crea locuri de muncă în domenii cu grad înalt de competitivitate. Trebuie încurajate universitățile care au capacitatea de a-i pregăti pe tineri pentru o piață a muncii din ce în ce mai diversă și dinamică. În acest context, subliniez importanța întăririi învățământului tehnic și vocațional, precum și a învățământului științific. Viziunea noastră este că universităților le revine sarcina de a transforma conceptele de Spațiu European al Învățământului Superior și Spațiu European al Cercetării în ceea ce trebuie să fie un Spațiul European al Competitivității. Insist asupra faptului că acest lucru se poate realiza doar prin creșterea responsabilității publice a universităților cu respectarea autonomiei universitare, așa cum este specificat în punctul 8 al declarației de la Budapesta-Viena. Odată cu reforma învățământului superior România și-a concentrat eforturile și asupra cercetării. În termeni simpli, am urmărit să construim un peisaj instituțional solid și să alocăm fonduri acelor instituții de cercetare care sunt performante. Pentru prima dată după mult timp am început să aducem în România cercetători formați în străinătate. Pentru a avea un ecosistem al inovării care să ducă la o societate și o economie competitive avem nevoie în centrul acestui ecosistem de instituții dinamice, oameni performanți și idei inovatoare. Nimeni nu este mai în măsură să îndeplinească cele trei condiții la un loc decât universitățile din țările noastre, cu condiția ca ele să colaboreze cu mediul privat. O agendă a cercetării, dezvoltării și inovării curajoasă, așa cum poate să fie Horizon 2020, este cel mai bun vehicul pentru ca universitățile noastre să își îndeplinească rolul lor societal. 
Doamnelor și domnilor, În mare măsură competitivitatea unei regiuni sau a unei țări ține de modul în care sunt utilizate resursele acestei regiuni. România face parte din țările care au atât resurse naturale, cât și resurse umane. Este un obiectiv strategic pentru România să utilizăm ambele resurse în mod optimal. Pentru România exploatarea chibzuită a resurselor naturale este o prioritate a prezentului și inovarea este o prioritate a prezentului, dar și a viitorului. De aceea susțin ideea ca România să dezvolte un mecanism prin care parte din beneficiile obținute din exploatarea resurselor naturale să fie direct investite în educație, cercetare, dezvoltare și inovare. Acest mecanism este parte a răspunsului la întrebarea „ce țară lăsăm pentru generațiile viitoare?”. Doamnelor și domnilor, Lumea trece prin schimbări majore. Astăzi suntem mai legați unii de alții decât eram ieri. Ceea ce s-a văzut în criza actuală este că atunci cânt o țară este răcită toate celelalte tușesc. Plătim astăzi, din punct de vedere economic, prețul unei insuficiente integrări a unor politici, esențialmente fiscale, din trecut. Pactul fiscal recent încheiat între 25 de state membre ale Uniunii Europene este parte a soluției mai generale, care pe scurt înseamnă mai multă integrare, mai multă convergență. Procesul Bologna a fost un deschizător de drumuri în felul său. Din 1999 el a dus, nu fără eforturi, la mai multă coerență, la mai multă convergență. Numai dacă reușim să ducem mai departe această 
convergență, fiecare cu elementul său de specificitate, vom câștiga pariul cu viitorul. Soluția, din punctul de vedere al României, este continuarea și întărirea acestui proces, cu adăugarea, an de an, a unor elemente care să asigure competitivitatea socială și economică pe termen lung a țării noastre. De succesul fiecăruia dintre noi, și al nostru împreună, depinde viitorul țărilor noastre. Vă doresc mult succes și o ședere plăcută în România. 

Sărbătorirea Zilei Forţelor Terestre îmi oferă prilejul de a exprima, în numele meu şi al poporului român, recunoştinţa şi admiraţia pentru activitatea dumneavoastră, a tuturor militarilor. În fiecare an, la data de 23 aprilie îl sărbătorim pe Sfântul Mare Mucenic Gheorghe, Purtătorul de Biruinţă şi patronul spiritual al Forțelor Terestre, şi, totodată, aducem omagiul nostru celor care prin devotamentul și sacrificiul lor îndeplinesc o misiune importantă, aceea de a garanta siguranța fiecărui cetățean. Sărbătorim Ziua Forțelor Terestre amintindu-ne de cei care, de-a lungul generațiilor, au marcat, prin curajul și dăruirea lor, momente esențiale din istoria României. Grație lor suntem astăzi o națiune independentă și suverană. Doresc să îmi exprim, cu acest prilej, aprecierea faţă de toți militarii care activează în structurile Forțelor Terestre. Le mulţumesc tuturor militarilor români care se dedică vocaţiei de a proteja şi de a îi sprijini pe cei aflaţi în dificultate. De asemenea, adresez mulţumiri militarilor români care se află în teatrele de operaţii. Alături de partenerii noştri din NATO şi Uniunea Europeană, contribuiţi la efortul comun în serviciul păcii. Vă asigur că, pentru orice român, curajul şi sacrificiul dumneavoastră în numele valorilor asumate de România reprezintă motive de mândrie. Vă mulţumesc pentru eroismul pe care l-aţi dovedit la datorie, pentru modul în care reprezentaţi România în teatrele de operaţii alături de aliaţii noştri şi, totodată, doresc să mulţumesc familiilor dumneavoastră care vă sunt alături în îndeplinirea angajamentului faţă de ţară. Vă felicit, încă o dată, pentru abnegaţia şi profesionalismul de care daţi dovadă în misiunile care vă sunt încredin ate. 

Cu prilejul sărbătorii Sfântului Mare Mucenic Gheorghe, doresc să adresez tuturor celor care îşi serbează ziua onomastică gândurile mele bune, sănătate şi fericire alături de cei dragi. Fie ca Sfântul Mare Mucenic Gheorghe, cel care este sărbătorit ca purtător al biruinţei şi mărturisitor al credinţei, să ne ajute şi să ne îndrume în fiecare zi. La mulţi ani! 

Domnule ministru, Domnule Prim-ministru, Domnule şi doamnă preşedinţi ai Camerelor Parlamentului, Domnilor miniştri, În primul rând încep prin a-l felicita pe domnul ministru Korodi pentru revenirea în funcţie şi nu ezit să îi mulţumesc domnului ministru Borbély pentru activitatea desfăşurată la minister până săptămâna trecută. Poate o astfel de ceremonie ar trebui să fie zero conflictuală şi nu mă refer neapărat la desemnarea dumneavoastră, ci la faptul că deţineţi un portofoliu vital, care vizează exploatarea în continuare a resurselor României. Sunt convins că ceea ce voi spune va genera dezbateri în presă şi atacuri consistente, cu siguranţă nedrepte, dar trebuie să vă spun ce am de spus. În momentul de faţă, România nu mai are resurse de a crea locuri de muncă decât dacă privim cu responsabilitate la reluarea activităţii de minerit în domenii care, prin evoluţia pieţelor, fac din nou rentabilă exploatarea unor resurse naturale. Aş vrea să vă spun că din cauza demagogiei şi laşităţii demnitarilor români, investiţia de la Roşia Montană stă blocată din 1997, iar în perspectiva imediată se prefigurează procese extrem de costisitoare. De asemenea, ştim toţi artificiul prin care Cupru Min a mai reuşit să obţină profit anul trecut. Pur şi simplu nu a făcut investiţii pentru deschiderea fronturilor, în vederea exploatării de suprafaţă în continuare. Artificial, domnii manageri şi-au creat condiţii să încaseze, probabil, prime pentru profitul realizat, dar compania nu are bani să îşi extindă frontul de exploatare. Mai mult decât atât, aş ruga înalţii demnitari ai statului român, pe preacinstiţii ziarişti şi pe preacinstiţii patroni de presă să meargă la Roşia Poieni şi la Roşia Montană, pentru că par a plânge de grija mediului. Iar eu i-aş invita să vadă ce-i acum la Roşia Poieni şi la Roşia Montană ca nivel de poluare şi să constate acum dacă de pe urma exploatării de către stat a acestor resurse, ceea ce avem acolo înseamnă protecţia mediului. Sigur, sunt un susţinător al poziţiilor care vizează exploatarea resurselor cu maximă protejare a mediului şi trebuie să avem grijă de acest lucru, fiind o condiţie esenţială pentru a exploata resursele naturale. Este însă clar că România nu are miliardele de euro de care ar fi nevoie pentru a importa tehnologiile necesare exploatării acestor resurse: aur, cupru, gaze de şist în condiţii în care să putem spune că mediul este protejat. De aceea, parteneriatul cu firme străine mi se pare sigura soluţie. Şi poate mulţi consideră 
că cel mai important lucru este profitul pe care l-am putea obţine din aceste exploatări în parteneriat, fie că vorbim de gazele de şist, fie că vorbim de aur, fie că vorbim de cupru. Iar eu sunt de acord cu dumneavoastră că este foarte important ce obţine statul român. De aceea, o revedere imediată - şi personal cer Guvernului ca în maxim două săptămâni să revizuiască tot sistemul de redevenţe pe care îl avem pe zăcămintele naturale, dar ceea ce nimeni nu vrea să socotească sunt pierderile pe care le avem prin necrearea locurilor de muncă. Dacă spre exemplu pe exploatarea de la Roşia Montană discutăm despre obţinerea unui profit la sfârşitul unui ciclu de 16 ani de circa 3 miliarde de euro, vreau să ştiţi că în lipsa locurilor de muncă România pierde în fiecare an 3,6 miliarde de euro prin deficitul la fondul de pensii. Deci pierdem în fiecare an profitul unui ciclu complet de exploatare la Roşia Montană. Şi dacă îl socotim pe vreo 10 ani vedem că pierdem o dată şi ceva toţi banii pe care îi primim de la Uniunea Europeană într-un ciclu bugetar. Ori acest lucru nu poate fi reparat decât prin renunţare la minciună, la demagogia mass-mediei, la demagogia oamenilor care nu înţeleg şi prin asumarea de către politicieni a soluţiilor de creare de locuri de muncă. În următorii ani, şi eu spun 5 ani, România nu se poate bizui pe relansarea investiţiilor străine, ori a aştepta 5 ani să vedem ce se întâmplă pentru a crea noi locuri de muncă, eu înmulţesc simplu deficitul fondului 
de pensii pentru că statul român blochează crearea de locuri de muncă pe fondul demagogiei mass-mediei, eu înmulţesc simplu 3,6 miliarde deficit la fondul de pensii cu 5 ani. Şi constatăm că sunt 18 miliarde de euro şi mă întorc de unde am plecat: din 1997 autorităţile române plimbă responsabilitatea de la unul la altul pentru Roşia Montană. Ceea ce vă cer, domnule ministru şi stimaţi membri ai Guvernului, dacă este fezabilă exploatarea de la Roşia Montană şi credeţi că prin creare de locuri de muncă facem un bine României, daţi rapid avize, sigur, în deplină cunoştinţă de cauză; dacă nu, spuneţi "nu" investitorului, pentru că fiecare zi în care întârziem şi plimbăm actele de la o instituţie la alta ne va costa enorm în viitorul proces. Statul român, repet, s-a angajat din 1997 la exploatarea în comun cu parteneri străini a acestui zăcământ. Dacă nu, măcar spuneţi nu, mâine, şi închideţi subiectul, urmând să vedem ce se va întâmpla în proces. Dar nu mai ţineţi astfel de subiecte în dezbatere publică, care nu face decât, pe de o parte, să îi antreneze pe cei care vor o Românie care să stagneze într-o dezbatere demagogică, iar autorităţile române să fie descalificate şi pe piaţa internaţională, şi la instituţiile internaţionale, şi la cetăţenii români pentru că nu iau o decizie. Rugămintea mea, domnule ministru, este ca din punct de vedere al mediului să analizaţi rapid, cu prioritate, cele trei investiţii care se prefigurează şi dacă România nu are nevoie de gaze de şist, să stopăm orice evoluţie în relaţia cu Chevron; dacă România nu vrea să exploateze carierele de cupru de la Roşia Poieni, să o stopăm; dacă România nu vrea să exploateze aurul de la Roşia Montană, să comunicăm partenerilor să închidem subiectul. Recomandarea mea este să creaţi însă locuri de muncă. Este singura soluţie pentru ca în fiecare an să nu aducem de unde vom şti 3,6 miliarde de euro. Numai locurile de muncă aduc contribuţie la fondul de pensii care să diminueze obligaţiile statului român în ceea ce priveşte completarea resurselor necesare pentru plata pensiilor. Aş mai face o ultimă menţiune: se pare că în ultima vreme am devenit extrem de legaţi de dorinţa de a rămâne continuu importatori de gaze. Cel puţin, aceasta este concluzia mea după ce văd înverşunarea cu care se luptă împotriva exploatării gazelor de şist. Aflăm că sunt generate cutremure de mari dimensiuni. Statele Unite îşi asigură 25 la 30% din necesarul de gaze prin exploatarea gazelor de şist. Polonia, în curând, îşi 
va diminua masiv dependenţa de importul de gaze, ca urmare a exploatării masive a gazelor de şist. Probabil că unii vor ca în România să nu se întâmple nimic, iar eu vă cer dumnevoastră, Guvernului, Parlamentului, să faceţi ca în România să se întâmple ceea ce se poate întâmpla şi ceea ce ne poate face mai puţin dependenţi, pe de o parte, de împrumuturi externe, pe de altă parte, de importuri de resurse energetice. Cred că acestea sunt lucrurile fundamentale şi, oricât de mult s-ar chinui trusturi de presă să arate că nu trebuie nimic, eu vreau să ştiţi că responsabilitatea conducerii României nu o are nici Voiculescu, nici Vântu, nici alt patron de presă şi nici alt om neinformat. Responsabilitatea deciziilor o au Guvernul şi Parlamentul României. Şi dacă tot vorbim de responsabilitate, am înţeles că ne-am luat termene largi să privim în continuare la Legea sănătăţii; priviţi, priviţi la această lege până când se va prăbuşi actualul sistem de sănătate. Recomandarea mea este: poate scurtaţi termenele şi lansaţi mai repede legea în dezbatere. Domnule ministru, vă doresc mult succes! V-am spus lucruri pe care orice şef de stat le poate spune unui ministru la momentul învestiturii. Ce face Guvernul cu părerile Preşedintelui este altă socoteală şi rămâne să vedem. Eu vă mulţumesc mult şi vă doresc mult succes şi îmi pun speranţa că la Mediu avem un ministru căruia îi place acţiunea, într-o direcţie sau alta. Dar ea trebuie luată, pentru că indecizia este cea mai mare pagubă care 
se poate aduce României şi din punct de vedere al imaginii, şi din punct de vedere al consecinţelor din punct de vedere juridic. Vă mulţumesc mult şi vă doresc mult succes, domnule ministru! 

Domnule ministru, Domnule Prim-ministru, Domnule şi doamnă preşedinţi ai Camerelor Parlamentului, Domnilor miniştri, În primul rând încep prin a-l felicita pe domnul ministru Korodi pentru revenirea în funcţie şi nu ezit să îi mulţumesc domnului ministru Borbély pentru activitatea desfăşurată la minister până săptămâna trecută. Poate o astfel de ceremonie ar trebui să fie zero conflictuală şi nu mă refer neapărat la desemnarea dumneavoastră, ci la faptul că deţineţi un portofoliu vital, care vizează exploatarea în continuare a resurselor României. Sunt convins că ceea ce voi spune va genera dezbateri în presă şi atacuri consistente, cu siguranţă nedrepte, dar trebuie să vă spun ce am de spus. În momentul de faţă, România nu mai are resurse de a crea locuri de muncă decât dacă privim cu responsabilitate la reluarea activităţii de minerit în domenii care, prin evoluţia pieţelor, fac din nou rentabilă exploatarea unor resurse naturale. Aş vrea să vă spun că din cauza demagogiei şi laşităţii demnitarilor români, investiţia de la Roşia Montană stă blocată din 1997, iar în perspectiva imediată se prefigurează procese extrem de costisitoare. De asemenea, ştim toţi artificiul prin care Cupru Min a mai reuşit să obţină profit anul trecut. Pur şi simplu nu a făcut investiţii pentru deschiderea fronturilor, în vederea exploatării de suprafaţă în continuare. Artificial, domnii manageri şi-au creat condiţii să încaseze, probabil, prime pentru profitul realizat, dar compania nu are bani să îşi extindă frontul de exploatare. Mai mult decât atât, aş ruga înalţii demnitari ai statului român, pe preacinstiţii ziarişti şi pe preacinstiţii patroni de presă să meargă la Roşia Poieni şi la Roşia Montană, pentru că par a plânge de grija mediului. Iar eu i-aş invita să vadă ce-i acum la Roşia Poieni şi la Roşia Montană ca nivel de poluare şi să constate acum dacă de pe urma exploatării de către stat a acestor resurse, ceea ce avem acolo înseamnă protecţia mediului. Sigur, sunt un susţinător al poziţiilor care vizează exploatarea resurselor cu maximă protejare a mediului şi trebuie să avem grijă de acest lucru, fiind o condiţie esenţială pentru a exploata resursele naturale. Este însă clar că România nu are miliardele de euro de care ar fi nevoie pentru a importa tehnologiile necesare exploatării acestor resurse: aur, cupru, gaze de şist în condiţii în care să putem spune că mediul este protejat. De aceea, parteneriatul cu firme străine mi se pare sigura soluţie. Şi poate mulţi consideră 
că cel mai important lucru este profitul pe care l-am putea obţine din aceste exploatări în parteneriat, fie că vorbim de gazele de şist, fie că vorbim de aur, fie că vorbim de cupru. Iar eu sunt de acord cu dumneavoastră că este foarte important ce obţine statul român. De aceea, o revedere imediată - şi personal cer Guvernului ca în maxim două săptămâni să revizuiască tot sistemul de redevenţe pe care îl avem pe zăcămintele naturale, dar ceea ce nimeni nu vrea să socotească sunt pierderile pe care le avem prin necrearea locurilor de muncă. Dacă spre exemplu pe exploatarea de la Roşia Montană discutăm despre obţinerea unui profit la sfârşitul unui ciclu de 16 ani de circa 3 miliarde de euro, vreau să ştiţi că în lipsa locurilor de muncă România pierde în fiecare an 3,6 miliarde de euro prin deficitul la fondul de pensii. Deci pierdem în fiecare an profitul unui ciclu complet de exploatare la Roşia Montană. Şi dacă îl socotim pe vreo 10 ani vedem că pierdem o dată şi ceva toţi banii pe care îi primim de la Uniunea Europeană într-un ciclu bugetar. Ori acest lucru nu poate fi reparat decât prin renunţare la minciună, la demagogia mass-mediei, la demagogia oamenilor care nu înţeleg şi prin asumarea de către politicieni a soluţiilor de creare de locuri de muncă. În următorii ani, şi eu spun 5 ani, România nu se poate bizui pe relansarea investiţiilor străine, ori a aştepta 5 ani să vedem ce se întâmplă pentru a crea noi locuri de muncă, eu înmulţesc simplu deficitul fondului 
de pensii pentru că statul român blochează crearea de locuri de muncă pe fondul demagogiei mass-mediei, eu înmulţesc simplu 3,6 miliarde deficit la fondul de pensii cu 5 ani. Şi constatăm că sunt 18 miliarde de euro şi mă întorc de unde am plecat: din 1997 autorităţile române plimbă responsabilitatea de la unul la altul pentru Roşia Montană. Ceea ce vă cer, domnule ministru şi stimaţi membri ai Guvernului, dacă este fezabilă exploatarea de la Roşia Montană şi credeţi că prin creare de locuri de muncă facem un bine României, daţi rapid avize, sigur, în deplină cunoştinţă de cauză; dacă nu, spuneţi "nu" investitorului, pentru că fiecare zi în care întârziem şi plimbăm actele de la o instituţie la alta ne va costa enorm în viitorul proces. Statul român, repet, s-a angajat din 1997 la exploatarea în comun cu parteneri străini a acestui zăcământ. Dacă nu, măcar spuneţi nu, mâine, şi închideţi subiectul, urmând să vedem ce se va întâmpla în proces. Dar nu mai ţineţi astfel de subiecte în dezbatere publică, care nu face decât, pe de o parte, să îi antreneze pe cei care vor o Românie care să stagneze într-o dezbatere demagogică, iar autorităţile române să fie descalificate şi pe piaţa internaţională, şi la instituţiile internaţionale, şi la cetăţenii români pentru că nu iau o decizie. Rugămintea mea, domnule ministru, este ca din punct de vedere al mediului să analizaţi rapid, cu prioritate, cele trei investiţii care se prefigurează şi dacă România nu are nevoie de gaze de şist, să stopăm orice evoluţie în relaţia cu Chevron; dacă România nu vrea să exploateze carierele de cupru de la Roşia Poieni, să o stopăm; dacă România nu vrea să exploateze aurul de la Roşia Montană, să comunicăm partenerilor să închidem subiectul. Recomandarea mea este să creaţi însă locuri de muncă. Este singura soluţie pentru ca în fiecare an să nu aducem de unde vom şti 3,6 miliarde de euro. Numai locurile de muncă aduc contribuţie la fondul de pensii care să diminueze obligaţiile statului român în ceea ce priveşte completarea resurselor necesare pentru plata pensiilor. Aş mai face o ultimă menţiune: se pare că în ultima vreme am devenit extrem de legaţi de dorinţa de a rămâne continuu importatori de gaze. Cel puţin, aceasta este concluzia mea după ce văd înverşunarea cu care se luptă împotriva exploatării gazelor de şist. Aflăm că sunt generate cutremure de mari dimensiuni. Statele Unite îşi asigură 25 la 30% din necesarul de gaze prin exploatarea gazelor de şist. Polonia, în curând, îşi 
va diminua masiv dependenţa de importul de gaze, ca urmare a exploatării masive a gazelor de şist. Probabil că unii vor ca în România să nu se întâmple nimic, iar eu vă cer dumnevoastră, Guvernului, Parlamentului, să faceţi ca în România să se întâmple ceea ce se poate întâmpla şi ceea ce ne poate face mai puţin dependenţi, pe de o parte, de împrumuturi externe, pe de altă parte, de importuri de resurse energetice. Cred că acestea sunt lucrurile fundamentale şi, oricât de mult s-ar chinui trusturi de presă să arate că nu trebuie nimic, eu vreau să ştiţi că responsabilitatea conducerii României nu o are nici Voiculescu, nici Vântu, nici alt patron de presă şi nici alt om neinformat. Responsabilitatea deciziilor o au Guvernul şi Parlamentul României. Şi dacă tot vorbim de responsabilitate, am înţeles că ne-am luat termene largi să privim în continuare la Legea sănătăţii; priviţi, priviţi la această lege până când se va prăbuşi actualul sistem de sănătate. Recomandarea mea este: poate scurtaţi termenele şi lansaţi mai repede legea în dezbatere. Domnule ministru, vă doresc mult succes! V-am spus lucruri pe care orice şef de stat le poate spune unui ministru la momentul învestiturii. Ce face Guvernul cu părerile Preşedintelui este altă socoteală şi rămâne să vedem. Eu vă mulţumesc mult şi vă doresc mult succes şi îmi pun speranţa că la Mediu avem un ministru căruia îi place acţiunea, într-o direcţie sau alta. Dar ea trebuie luată, pentru că indecizia este cea mai mare pagubă care 
se poate aduce României şi din punct de vedere al imaginii, şi din punct de vedere al consecinţelor din punct de vedere juridic. Vă mulţumesc mult şi vă doresc mult succes, domnule ministru! 

Sărbătorim astăzi Ziua Europei, moment de celebrare și de bilanț al unui proiect care a înregistrat, cu fiecare an, progrese pe care le simțim în societate și în viața fiecăruia dintre noi. Ziua Europei este o zi de sărbătoare pentru Uniunea Europeană, pentru statele membre, pentru cetățenii care au investit împreună în proiectul unei Europe unite. Ziua de 9 mai reprezintă în egală măsură un moment important în istoria modernă a României, acela al câştigării independenţei noastre ca stat naţional în urmă cu 135 de ani şi îmi oferă prilejul de a aduce un omagiu tuturor celor care au realizat acest act creând condiţiile de a fi ceea ce suntem noi astăzi. Ziua Europei este o zi dedicată istoriei unui continent care a dăruit un model de cultură și de civilizație, un model de solidaritate, de dialog și de colaborare pentru binele comun. Europa este numele dat unei comunităţi de valori şi idealuri pe care le împărtășim, față de care ne-am angajat răspunderea, fie că suntem oameni politici sau cetățeni. Nu putem recunoaşte îndeajuns contribuţiile unor Alcide de Gasperi, Konrad Adenauer sau Robert Schuman pentru curajul lor extraordinar în promovarea acestei construcţii de cooperare internaţională fără precedent, care confirmă astăzi întrutotul viziunea expusă iniţial - azi, Uniunea Europeană este un spaţiu comun pentru 27 de state şi 500 milioane de cetăţeni, cu un loc de prim rang pe scena internaţională. Celebrăm astăzi Ziua Europei într-un climat aparte, marcat de incertitudini, dar şi de speranţe. Datoria noastră, a liderilor europeni, este aceea de a reclădi încrederea cetăţenilor noştri în integrarea europeană, de a ne mobiliza voinţele, de a ne solidariza, într-un cuvânt de a da dovada acelui curaj al înaintaşilor noştri care au construit Europa în condiţii cu mult mai dificile. Agenda europeană este încă dominată, după aproape patru ani, de problematica economică. Au fost făcuţi paşi importanţi în direcţia reînscrierii economiei europene pe cursul stabil al creşterii şi al creării de locuri de muncă. Impasul în care Uniunea se află nu a fost încă depăşit, dar eforturile noastre se desfăşoară în continuare pentru găsirea soluţiei potrivite. Pentru România, a fi stat membru presupune un comportament credibil şi predictibil, consolidat în permanenţă. În România, apartenenţa la Uniunea Europeană trebuie să devină, ca în statele membre vechi, o stare de spirit, un reflex cotidian, ceea ce nu se poate realiza fără o abordare consecventă atât în raport cu statele 
din interiorul Uniunii, cât şi cu cele din exteriorul său. Avem nevoie să fim predictibili în ochii partenerilor noştri din comunitatea euroatlantică pentru că de această predictibilitate este direct legată încrederea pe care noi înşine o aşteptăm de la ei. Am convingerea că acţiunea noastră în UE trebuie să se clădească pe ceea ce am construit cu mari eforturi în anii precedenţi, pentru că numai în acest fel vor putea fi atinse obiectivele pe care cetățenii noștri ni le-au încredințat. Celebrăm în România Ziua Europei în cel de-al şaselea an de la aderare, cu un bilanţ pozitiv - suntem parte la procesele decizionale de la Bruxelles, suntem beneficiarii acţiunii de solidaritate a celorlalte state membre şi a instituţiilor europene în plan financiar. A fi stat membru al Uniunii Europene înseamnă toate aceste drepturi, dar înseamnă şi obligaţii. Uniunea Europeană constituie un cadru favorabil pentru conservarea şi dezvoltarea identităţii naţionale, construcţia europeană fiind înainte de toate expresia unităţii în diversitate. Specificul Uniunii Europene rezidă în convieţuirea diferenţelor şi identităţii fiecărei culturi, iar noi suntem datori să ne păstrăm fidelitatea față de acest crez pe care îl vom transmite tinerilor. Avem nevoie de valori, de performanţă în toate domeniile de activitate şi mai ales, în domeniul în care Europa a dovedit continuitatea unei tradiţii importante: educaţia. O societate care investeşte în elite îşi asigură viitorul. Nu avem doar o datorie naţională, 
ci avem o datorie europeană, comună, de a susţine şi de a forma noile generaţii în spiritul performanţei şi al competitivităţii. În această zi de sărbătoare pentru familia europeană, din care cu mare mândrie facem parte, doresc tuturor românilor, în dubla lor calitate de cetăţeni ai ţării noastre şi cetăţeni europeni, multă sănătate şi fericire. La mulţi ani, Europa! 

Decizia pe care o vom lua astăzi în domeniul apărării antirachetă este foarte importantă pentru Alianţă şi în mod special pentru România. Aşa cum am decis la Lisabona, un sistem de apărare antirachetă care să asigure protecţia deplină a teritoriilor şi populaţiilor aliate este fundamental pentru securitatea colectivă şi contribuie la construirea unei Europe mai sigure pentru toţi aliaţii. Declararea capabilităţii interimare, pe care o susţinem, este un pas esenţial în atingerea acestui obiectiv. În evaluarea noastră, fiind vorba despre o capabilitate asumată colectiv, apărarea antirachetă reprezintă mai mult decât un sistem de apărare, este un angajament politic care reflectă în cel mai înalt grad principiile solidarităţii aliate. În plus, capabilitatea NATO de apărare antirachetă creează oportunităţi şi nişe noi pentru industriile de apărare de pe continentul european. România este ferm angajată în susţinerea acestui proiect prin participarea noastră la sistemul SUA cu site-ul de la Deveselu, care va deveni operaţional în 2015 şi care va fi integrat ulterior în sistemul NATO. Alianţa trebuie să fie pregătită să coopereze cu Rusia într-o logică de transparenţă şi de asumare a responsabilităţilor pentru propria securitate. Dezvoltarea sistemului NATO de apărare antirachetă trebuie să se desfăşoare fără condiţionări din partea unor state terţe. Obiectivul central al Alianţei este şi rămâne consolidarea securităţii statelor membre, iar pentru aceasta sunt necesare resurse financiare importante. Iniţiativa Smart Defense a Secretarului General este binevenită în actuala realitate economică şi militară. România este gata şi a anunţat intenţia de a participa la 31 de proiecte în domeniul dezvoltării capabilităţilor. Mulţi dintre aliaţi sunt membri ai Uniunii Europene. Pentru a nu cheltui în mod inutil resursele, este necesar să conectăm iniţiative şi procese ca Smart Defense şi Pooling and Sharing, dezvoltând capabilităţile UE şi NATO în mod coordonat şi complementar. Apreciem că aceasta ar contribui la relansarea, pe baze pragmatice, a cooperării dintre cele două organizaţii. În condiţiile de austeritate economică, este important să transmitem un mesaj publicului şi armatelor noastre că securitatea reprezintă pentru liderii Alianţei un bun care trebuie păstrat şi protejat. Iniţiativele şi documentele pe care le vom adopta astăzi sunt în măsură să deschidă un nou drum, să promoveze o nouă abordare în modul în care naţiunile înţeleg să acţioneze pentru asigurarea capabilităţilor 
militare esenţiale. Declaraţia politică în domeniul apărării exprimă acest mesaj pozitiv şi prezintă cetăţenilor noştri atât realizările, cât şi angajamentele noastre de a continua eforturile în direcţia eficientizării activităţii Alianţei. Deciziile pe care le luăm la acest Summit trebuie să asigure pe termen lung credibilitatea politică şi militară a Alianţei, ca vârf de lance al stabilităţii globale şi liant al relaţiei transatlantice. Avem nevoie de o viziune coerentă asupra capabilităţilor. Este important să nu lăsăm restructurările necoordonate în domeniul apărării să afecteze esenţa capabilităţilor noastre. Din această perspectivă, în ceea ce priveşte procesul de coordonare între aliaţi, NATO Forces 2020 reprezintă o bună proiecţie, pe care o susţinem. Elementele calitative propuse prin Connected Forces Initiative, care vor permite trupelor noastre să îşi îmbunătăţească nivelul de pregătire şi de interoperabilitate, sunt în egală măsură utile şi oportune. Suntem pregătiţi să aprobăm astăzi Pachetul de apărare pentru Chicago, ca bază de plecare în implementarea noii viziuni aliate pentru dezvoltarea şi menţinerea capabilităţilor de apărare. Cu acest prilej, doresc să amintesc şi programul de reformă al agenţiilor NATO convenit la Lisabona. Consolidarea şi raţionalizarea celor patru agenţii şi servicii ale NATO sunt o contribuţie importantă la eficientizarea cheltuielilor Alianţei şi la creşterea capabilităţilor acesteia. Salutăm adoptarea documentului privind 
Revizuirea posturii de descurajare şi apărare a Alianţei. Acesta îmbină eficient capabilităţile NATO: nuclear, convenţional şi apărarea antirachetă. Susţinem publicarea sa. Este adevărat că elementele legate de apărarea antirachetă ocupă acum o pondere importantă în ecuaţia dintre apărare şi descurajare, având rolul de a completa şi nu de a substitui celelalte capabilităţi. Considerăm că transferul de capabilităţi militare aliate către state din afara Alianţei are implicaţii asupra securităţii euro-atlantice, fiind necesară menţinerea în atenţie a impactului achiziţiei de capabilităţi de către state din afara spaţiului aliat. Ne confruntăm cu provocări noi sau în creştere la adresa securităţii aliate, care provin atât din mediul de securitate propriu-zis, cât şi din mediul economic. Credibilitatea Alianţei va depinde de modul în care vom face faţă împreună acestor provocări. România consideră importantă asumarea unui rol mai activ al NATO, atât în plan politic, cât şi operaţional, în domeniul securităţii energetice şi al combaterii terorismului şi atacurilor cibernetice. Considerăm importante: sporirea capacităţii NATO de a identifica zonele cele mai vulnerabile ale infrastructurii energetice; dezvoltarea unor proceduri cuprinzătoare de gestionare a crizelor în domeniul energetic; creşterea capacităţii de prevenire a terorismului cibernetic, în condiţiile în care sectoarele energetice sunt puternic dependente de tehnologia informaţiei. În acest sens, apreciem că regiunea extinsă a Mării Negre oferă o serie de provocări şi oportunităţi pentru domeniul securităţii energetice şi definirea unei viziuni strategice a Alianţei cu privire la asigurarea securităţii energetice trebuie să se realizeze prin implicarea tuturor categoriilor de parteneri. În egală măsură, manifestăm o preocupare aparte faţă de recrudescenţa activităţilor teroriste şi a crimei organizate, care constituie ameninţări la adresa securităţii noastre colective. O abordare clară şi cuprinzătoare a Alianţei în combaterea terorismului, în acord cu Planul de acţiune care se va adopta la acest Summit, va conduce la protejarea teritoriului aliat, transmiţând opiniei publice din ţările noastre un semnal de reconfirmare a relevanţei NATO. Alianţa trebuie să extindă şi să consolideze cooperarea cu partenerii, indiferent că aceştia sunt state sau organizaţii, pentru a contracara ameninţarea teroristă. 

Domnule preşedinte al Senatului, Domnule preşedinte al Academiei Române, Domnule preşedinte al Ligii Studenţilor Români din Străinătate, Domnule ministru al Afacerilor Externe, Doamnelor şi domnilor, Încep prin a vă mulţumi pentru invitaţia de a participa la această întâlnire care, trebuie să vă spun, am senzaţia că este în primul rând o întâlnire de suflet a tinerilor care studiază în străinătate şi, parcă, s-a creat un corp comun al acestui grup de elită al generaţiei tinere, lucru foarte bun. În acelaşi timp, trebuie să vă spun, pentru că este început de an, „La mulţi ani!” tuturor, dumneavoastră şi familiilor dumneavoastră, şi să vă doresc mult succes în anul 2012, un succes care să se materializeze în atingerea obiectivelor pe care le aveţi pentru acest an. Îmi pare rău să vă dezamăgesc cumplit: am fost invitat pentru o scurtă intervenţie, va fi ceva mai lungă, pentru că vreau să profit de un lucru care mi se pare important. Mulţi, cei mai mulţi dintre dumneavoastră trăiţi în străinătate, vă informaţi din mijloacele mass-media, care adesea, din lipsă de profesionalism, înţeleg foarte greşit ce se întâmplă în România sau nu înţeleg deloc, aşa că mă văd nevoit sau cred că este o oportunitate această întâlnire cu dumneavoastră să vă spun câte ceva despre România, care vreţi să vă primească înapoi. Şi eu vă spun: nu-i mai cereţi României să vă primească înapoi, că ea vă aşteaptă, nu numai că vă primeşte înapoi. N-o să încep cu criza, în mod paradoxal, o să încep cu statul. Unul din obiectivele din ultimii ani a fost încercarea de a moderniza statul. Sigur, statul poate fi o noţiune abstractă, poate fi definit de analişti politici, de specialişti în politică. Vă mărturisesc că eu, nefiind un specialist în politică, o să vă spun ce înţeleg eu despre stat şi ce s-a făcut din acest proces, ce mai avem de făcut. În primul rând, statul are nevoie de o justiţie performantă, o justiţie care să răspundă aşteptărilor societăţii, adică justiţia care face dreptate, care aşează valorile în societate, justiţia care nu ezită să aplice legea indiferent cui, de la şeful statului până la cel mai neînsemnat cetăţean, dacă putem spune că există vreun cetăţean neînsemnat. Aceasta a fost motivaţia pentru care justiţia română se schimbă profund, în fondul ei. Ştiţi probabil că anul trecut s-a reuşit trecerea prin Parlament a celor patru noi coduri, Codul de Procedură Comercială, Codul Comercial, Codul de Procedură Penală, Codul Penal. Deja Codul Comercial a intrat în vigoare şi 
urmează să intre foarte curând şi Codul de Procedură. Tot anul trecut s-a trecut prin Parlament şi este în efectivitate legea micii reforme. Pentru cei care nu aţi fost acasă, probabil aţi observat că se simte tot mai puternic un proces accelerat al judecării cauzelor care se află pe rolul instanţelor, exact ca efect al acestei legi a micii reforme, care a avut ca principal obiectiv accelerarea proceselor şi nu este nevoie să vă explic dumneavoastră de ce avem nevoie de o justiţie făcută la timp. Degeaba sancţionezi cu ani de închisoare pe cineva care a comis o infracţiune acum 12 ani. Sancţiunea penală trebuie să vină rapid. Soluţiile comerciale trebuie să vină rapid, pentru că altfel nici investitorii străini, nici investitorii români nu mai pot fi interesaţi şi nu pot fi siguri de afacerile lor în România. Deci un domeniu care, zic eu, a pornit pe drumul pe care trebuie să pornească. Am trecut noua Lege a Educaţiei, o lege extrem de dificilă care va face învăţământul românesc performant. Sigur, ea are o cadenţă de implementare, dar noua Lege a Educaţiei este cea care pune bazele şanselor viitoare ale României. Sunt multe naţiuni care nu au resurse naturale - vezi Japonia: nu are nici gaze, nu are nici ţiţei, n-are nici minereuri, aduce tot, dar are educaţie, ceea ce o face performantă. Educaţia poate substitui lipsa oricăror materii prime. Deci, un alt element care am considerat eu şi colegii mei, Guvernul, că înseamnă modernizarea statului, este modernizarea sistemului de 
educaţie din România. Noul Cod al Muncii este, cred eu, unul din cele mai liberale coduri ale muncii din Uniunea Europeană şi este acela care creează competiţie pe piaţa forţei de muncă. Nu te mai poţi ascunde sub un contract colectiv sau individual de muncă dacă nu ai performanţă. Patronul, conducerea companiei îţi poate spune: Dragă salariatule, nu ai respectat obligaţiile pe care le aveai, ne despărţim, şi despărţirea este promptă. Fără despăgubiri, fără nimic altceva. Fiecare trebuie să aibă grijă de locul lui de muncă. Şi performanţa la locul de muncă este primul criteriu pentru a ţi-l păstra. Acesta este spiritul noului Cod al Muncii şi mă bucur că este deja în vigoare. În proiecţia imediată, avem în dezbatere publică noua lege a sănătăţii. O legislaţie care vine să creeze nu numai control pe resursa financiară în sistemul de sănătate, dar şi competiţie între cei care oferă servicii se sănătate, de la medicul de familie, până la dispensar, spital şi aşa mai departe, sau societate de asigurare. Lipsa competiţiei în sistemul nostru de sănătate este cea care l-a făcut şi neperformant, şi cheltuitor de bani, şi ineficient în raport cu aşteptările populaţiei. Nevoia de a moderniza legislaţia sistemului de sănătate este arătată şi de următoarele două cifre: în anul 2000, bugetul pentru sănătate era de 1 miliard de euro, astăzi bugetul de sănătate se apropie de 5 miliarde de euro şi diferenţa de prestaţie între perioada când alocaţia era de 1 miliard şi astăzi, când e 5 miliarde, este nesemnificativă, ceea ce înseamnă că banii se cheltuiesc ineficient, iar introducerea unui nou sistem este absolut necesară. Puteţi contribui cu idei, pentru că legea este pe site-ul Ministerului Sănătăţii şi obiectivul este să stea în dezbatere publică până către mijlocul lunii februarie, chiar martie, dacă va fi necesar, după care să fie preluate observaţiile şi Guvernul să meargă cu legea în Parlament. Sigur, un alt element fundamental al modernizării statului român este reorganizarea administrativă. Aici avem probleme. Vă mărturisesc că această idee a primit o ripostă destul de puternică din partea partidelor politice, chiar şi a societăţii civile, dar - şi o spun aici - anul acesta nu voi renunţa la ideea că până la alegerile legislative din luna noiembrie vom putea avea o lege a reorganizării administrative a ţării, lege care să intre într-un proces de implementare treptată în ciclul electoral următor, 2012-2016, urmând ca implementarea completă să fie la sfârşitul anului 
2016. Nu numai că actuala organizare administrativă a devenit o frână pentru dezvoltarea unei Românii moderne, o frână în implementarea proiectelor regionale, dar bugetul următor al UE, bugetul 2014-2020 trebuie să ne găsească într-o structură administrativă care să ne permită absorbţia eficientă a fondurilor destinate dezvoltării regionale. Pentru că nu vreau să fiu numai în zona enunţurilor, de asta tot încerc să dau şi câte un exemplu: datorită împărţirii administrative actuale, veţi vedea, dacă urmăriţi puţin proiectele, veţi vedea că se modernizează drumuri judeţene în judeţul Sălaj, să spunem, de la nord către centru. În judeţul limitrof, nu va fi continuarea acestui drum modernizarea, ci va fi de la est la vest, pentru că ăsta e interesul judeţului limitrof Sălajului sau Mureşului sau... Nu vă mai spun ce se întâmplă cu banii alocaţi pentru canalizare în mediul rural. Fiecare comună, cu ţeava ei de canalizare, cu ţeava ei de apă. Nimeni nu are o viziune regională cum să ieftineşti acest serviciu public, care trebuie să ajungă să fie generalizat şi în mediul rural. De aceea, şi cu multe alte argumente, voi susţine apariţia unei legi a reorganizării administrative, fie că vor fi 8, fie că vor fi 12 regiuni sau judeţe, cum vrem să le spunem în conformitate cu actuala Constituţie, dar este clar că România îşi va diminua capacitatea de absorbţie şi utilizarea eficientă a resurselor financiare europene dacă nu va trece la o reorganizare administrativă. Nu vă mai spun ce puzderie 
de comune avem, care nu se pot autofinanţa, dar în funcţie de interesele politice s-au tot creat comune, avem 3.200 - nu, domnule Blaga? - vreo 3.200 de comune, din care doar câteva sute se pot autofinanţa. De ce avem atât de multe comune? De ce trebuie să tot trimitem bani de la buget ca să ţină lumina aprinsă la primărie? Este clar că o reorganizare administrativă care să permită viabilizarea comunităţilor locale este necesară mai mult ca oricând, nu numai din punct de vedere al utilizării banilor, dar şi din punct de vedere al vieţii sociale a comunităţii. Ce comunitate cu şanse este aceea care nu-şi poate asigura din taxe nici măcar banii pentru lumina electrică la primărie, banii pentru plata a doi-trei funcţionari în primărie, banii pentru servicii publice elementare, de genul strângerea gunoiului, salubrizare? Vedem, pe bună dreptate suntem necăjiţi că în mediul rural în mod deosebit se aruncă gunoiul tot la pârâu, tot la marginea satului, dar nu prestează nimeni acest serviciu public obligatoriu. De ce? Pentru că nu are comuna bani. Este clar că reorganizarea admininistrativ este imperios necesară şi niciun interes politic nu justifică amânarea ei. Sigur, repet, putem discuta cum, în câte regiuni, dar nu mai putem amâna acest proces care nu se poate realiza într-o zi. După ce apare legea în Monitorul Oficial, trebuie ani pentru transferul serviciilor, pentru transferul arhivelor, pentru interconectarea la internet pentru acces la baza de date regională a oricărui sătuc, a oricărei comune, pentru a nu face ca cetăţeanul să meargă 500 de kilometri până la capitala regiunii. Deci este un proces îndelungat şi el trebuie declanşat acum. Şi, în sfârşit, revizuirea Constituţiei. Deci eu consider că, în partea de modernizare imediată, din punct de vedere legislativ, mai avem trei lucruri de făcut. Să adoptăm legea sănătaţii, care este deja în dezbatere publică, să adoptăm legea reorganizării administrative şi revizuirea Constituţiei. Revizuirea Constituţiei este un proces mai dificil, deşi eu sper că el va putea fi realizat. Voi relua discuţiile cu partidele în acest sens, pentru că amânarea este în defavoarea intereselor de evoluţie democratică, dar şi de flexibilizare a funcţionării statului. Eu nu critic neapărat principiile actualei Constituţii, vreau să fim foarte clari. Principiile sunt corecte, dar trebuiesc scoase din Constituţie ambiguităţile, neclarităţile şi lipsa de precizie în ceea ce priveşte modul de funcţionare corelată a puterilor statului. 
Acum, despre procesul de modernizare, care trebuie să implice şi modernizarea societăţii şi o societate civilă mai puternică şi mai consecventă. Nu vreau să critic, sigur, şi nu vreau să pun sarea şi piperul pe o abordare care, zic eu că a fost serioasă, dar noi avem o societate civilă care se derobează foarte repede de susţineri pe care le-a avut dacă i se pare că vântul mediatic bate din altă direcţie. Îşi abandonează idolii de la o zi la alta şi se retrage în tăcere, după ce i s-a părut că nu mai e de bonton să susţii ceva. Cred că ne trebuie o societate civilă mult mai curajoasă şi vreau să ştiţi că nu dau lecţii societăţii civile, ci exprim un punct de vedere. Este al meu, bun, rău, rog societatea civilă să nu se supere foarte tare pe mine. Acum, suntem în Europa. Deci asta ar fi treaba pe care o avem de făcut la noi acasă din punct de vedere legislativ. Sigur că de la a avea legislaţia şi până la a face ca ea să funcţioneze vreau să ne înţelegem între noi doi, aşa, e o cale relativ lungă, pentru că o lege, oricât ar fi de modernă, ea poate fi distrusă de câteva lucruri, ori de respingerea categoriilor sociale căreia i se adresează, şi aici, spre exemplu, în ceea ce priveşte noua lege a educaţiei, care a început să fie implementată, avem un risc major în zona universitară, unde foarte greu se acceptă principiile noii legi şi va trebui să fim atenţi ca legea să se implementeze aşa cum a fost adoptată de Parlament, deci vă dau doar un exemplu de riscuri ca o lege bună să 
nu fie implementată. Deci, este un lucru, oameni care să implementeze. Al doilea, chiar trebuie să înţelegem că nu mai merge cum mergea. Nu mai. Deci, ori înţelegem că România trebuie să devină o ţară modernă, ori dacă nu, ne autocondamnăm. Vreau să ştiţi că România nu va fi condamnată nici de conjunctura internaţională, nici de situaţia dificilă a unor vecini de ai noştri, nici de criza economică, singurii care pot condamna România suntem noi, respingând modernizarea ţării, respingând aplicarea corectă a unor legi moderne. Avem de făcut un lucru pe care orice cetăţean responsabil îl face, şi anume să respectăm legea, să respectăm spiritul legilor, să nu încercăm la fiecare lege să vedem cum o putem păcăli, celebra formulă din universităţi care au trecut de la rectori, după ce au avut numărul de mandate limitate, s-au făcut preşedinţi de universităţi şi rectori de universităţi. Păi, fraţilor, dacă ar face şi oamenii politici la fel? Şi să ne gândim aşa, că după ce am fost două mandate preşedinte, pe urmă să mă fac protopop, dar deasupra ca funcţie peste preşedintele României, şi eventual neales, numit. Deci, aici avem o chestiune care trebuie respectată, şi această chestiune se numeşte lege. Nu fac nicio exagerare atunci când spun că România a ratat foarte multe momente de evoluţie pozitivă pentru că oamenii care trebuiau să aplice legile, în loc să se uite cum le pot aplica mai bine, prima lor grijă - şi instituţii au făcut acest lucru - a fost să vadă cum pot să nu aplice legea fără să fie sub incidenţă penală. Acest lucru trebuie să dispară dacă vrem să progresăm. Şi cu asta am spus primul lucru despre Europa. Oricât ne-am declara de ataşaţi Uniunii Europene, oricât am spune că vrem să fim buni europeni, până nu facem din lege modul nostru de a trăi, nu vom fi buni europeni. Europa matură este Europa cu cetăţeni care respectă legile. Europa nu poate fi unită cu discrepanţe de abordare naţională, măcar şi în ceea ce priveşte respectarea legilor, darămite să vorbim despre sistemele fiscale şi financiare ale ţărilor. Şi aş veni acolo unde arde acum, Europa încotro? La Consiliul din 8 - 9 decembrie s-a luat o decizie politică, cred eu, fundamentală care vine să acopere un mare gol de sub unul din simbolurile Europei unite: moneda euro. Acest mare gol era lipsa de reguli sau lipsa de mijloace de a impune regulile pe care toţi le-au agreat: criteriile de la Maastricht. De fapt, Consiliul din 8 - 9 decembrie, deşi aţi văzut foarte mulţi cetăţeni neavizaţi pe televiziunile 
româneşti care se dădeau, şi dădeau ochii pe spate, "Ia uite, să ne impună respectarea de deficite, respectarea de deficit structural, respectarea de datorie, să ne sancţioneze, dacă nu...". Aceşti oameni habar n-aveau că România când a aderat la Uniunea Europeană a aderat şi la aceste criterii. Le păreau nişte noutăţi aboslute. Ori, în 8 - 9 decembrie, nu s-a stabilit nimic altceva decât introducerea unor mecanisme de responsabilizare şi sancţionare a statelor care nu respectă criteriile de la Maastricht. Nimic mai mult. Criterii la care şi România, ca toate celelalte 27 de state, au aderat de mult, criteriile fiiind cunoscute din 1992, adoptate din 1992. Deci, în opinia mea, România trebuie să susţină fără rezerve tratatul de consolidare economică, vom vedea cum îi vom spune până la urmă. S-a renunţat la cuvântul "uniune fiscală" din numele tratatului datorită sensibilităţilor naţionale, dar tratatul de uniune economică va fi adoptat la Consiliul din martie. Ce vă pot spune legat de acest lucru? România nu are nicio problemă să se alinieze rapid la ceea ce trebuie să facă toate cele 27 de state, sau şi celelalte 27 de state. Toate măsurile luate în 2010 şi 2011 n-au făcut decât să prefigureze un drum pe care România oricum trebuia să-l urmeze şi care coincide acum cu ceea ce va trebui să facem din punct de vedere al creării acestei uniuni economice la nivelul celor 27. Deci, un prim obiectiv care încearcă să răspundă întrebării dumneavoastră "România încotro 2030?". 
Vă mărturisesc că eu vă pot da o viziune doar până în 2020. De-asta sunteţi mai tineri, să încercaţi s-o creaţi pentru 2030. În fond, cineva trebuia să preia diferenţa de la 20 la 30, aşa că dumneavoastră păreţi a fi cei mai potriviţi. Deci, în ceea ce ne priveşte, vom fi susţinători fără rezerve, repet, fără rezerve, ai unei Uniuni Europene tot mai integrate. Şi de la ce pornim în această susţinere? Nu este o susţinere, să spunem, la modă sau, să spunem, pe placul poporului sau pe placul... Este o analiză. Dacă vreţi un punct de vedere foarte deschis şi poate cam abrupt, Uniunea Europeană nu va rezista efectelor globalizării decât unită. Este adevărat, astăzi e în mare dificultate Grecia, e în mare dificultate Irlanda, e în mare dificultate Portugalia, Italia are şi ea dificultăţile ei, România are şi ea dificultăţile ei, dar mai devreme sau mai târziu, fără o uniune economică solidă, UE nu va rezista proceselor de globalizare şi aşa cum astăzi vorbim de dificultăţile Italiei, mâine vom vorbi de dificultăţile Franţei şi poimâine despre cele ale Germaniei. Niciun stat al UE, de la Germania până la Grecia, nu poate rezista procesului de globalizare în arhitectura actuală a UE. Vreau să ştiţi ce înţeleg prin expresia "nu poate rezista". UE are exigenţa de a fi una din cele mai evoluate regiuni, din punct de vedere economic şi social. Dar efectele procesului de globalizare nu pot fi combătute, nu pot fi modelate în favoarea cetăţenilor UE decât dacă noi reuşim să fim o Uniune Europeană unită sau, altfel spus, în perspectivă, Statele Unite ale Europei. Dacă vom rămâne fragmentaţi, cu orgoliile noastre naţioanle legate de deciziile cu privire, să spunem, la buget, cu privire la mai ştiu eu ce alte cheltuieli, deci, dacă vom rămâne divizaţi, în mod categoric UE nu va fi pe puntea de comandă a procesului de globalizare şi va fi în situaţia de acum, dar mai accentuată, adică va reacţiona la efectele globalizării. Şi, din păcate, este întotdeauna mult mai scump să reacţionezi la deciziile altora decât să te afli acolo unde se iau deciziile, iar punctul de vedere pe care-l exprim deschis - şi n-o fac numai acasă, o fac şi la Bruxelles, o fac şi la Strasbourg ori de câte ori am ocazia în ultimul timp - este că soluţia pentru a ne proteja cei 800 de milioane de cetăţeni ai UE este ca în final, pe termen mediu, să avem curajul să realizăm Statele Unite ale Europei, cu siguranţă, păstrându-ne tradiţiile, cultura, limba şi tot ceea ce ţine de definirea fiecărei naţiuni în 
parte. Deci, cam aşa se vede Europa până în 2020. Sunt convins că dumneavoastră o să vedeţi Europa dincolo de 2020, către 2030 şi cu certitudine, din aceleaşi motive din care, pe termen mediu, avem nevoie de Statele Unite ale Europei, cu certitudine dumneavoastră veţi constata că după această etapă va fi nevoie de un strâns parteneriat între economia UE şi economia Statelor Unite pentru a face faţă statelor cu miliarde de cetăţeni care au o producţie care invadează pieţele ambelor regiuni. Dar asta rămâne pentru dumneavoastră, eu mă ocup acum de statele unite ale Europei. În ceea ce priveşte România în Europa de data, asta în această Europă unită. Sigur, obiectivul nostru declarat este acces în zona euro în 2015. Nu spune nimeni că este un termen absolut, dar nu avem voie să ne dăm amânări dacă nu este cazul, iar eu consider că menţinerea acestui obiectiv nu face decât să stimuleze instituţiile româneşti, economia românească la accelerarea procesului de integrare. De aceea, voi insista în continuare ca şi Guvernul, şi parlamentul să menţină anul 2015 ca obiectiv pentru intrare în zona euro. Dacă nu va fi posbil, vom vedea în 2014. Că nu va fi posibil din cauza noastră sau din cauza conjuncturii, vom vedea, dar astăzi obiectivul nostru trebuie să rămână în continuare Uniunea Europeană în 2015. Este suficient să îndeplinim criterile de la Maastricht pentru intrare în zona euro şi cu asta să ne considerăm fericiţi? Răspunsul meu categoric este: nu! Ce ne-a învăţat criza? Criza 
ne-a arătat că degeaba îndeplineşti criteriile de la Maastricht dacă economia ta nu este competitivă, dacă economia nu este performantă, dacă economia nu poate să-şi suporte şi să-şi susţină naţiunea. Am să explic ambele elemente. Multe ţări care au îndeplinit criteriile de la Maastricht au mari probleme astăzi în zona euro. De ce? Lipsă de competitivitate şi la Grecia, şi la Portugalia, şi la Spania, şi chiar la Italia, care are o industrie foarte puternică, dar are probleme de competitivitate. Şi multe altele. De aceea cred că obiectivul major al Guvernului, al parlamentului, al directorilor de companii trebuie să fie legat de competivitate. România va trebui să analizeze nu numai dacă îndeplineşte criteriile de la Maastricht pentru a intra în zona euro, ci şi dacă este suficient de competitivă. Acesta este motivul pentru care în stadiul actual obiectivul nostru este trecerea la un management performant în zona companiilor de stat. Criza ne-a arătat că în companiile private procesul de ajustare a fost prompt, eficient şi multe din ele ies din criză mai competitive decât înainte de criză, pe când la companiile de stat procesul a fost invers. Lor nu le-a păsat, ei nu au avut criză, ei n-au făcut restructurări, ei nu au fost interesaţi de creşterea performanţelor, de creşterea productivităţii. OrI eu sper - sigur, nu va fi reuşită 100% - că prin selectarea unor echipe de managament private companiile de stat vor putea fi aduse pe calea performanţei şi făcute, pregătite bine în vederea privatizării. Nu în ultimul rând, şi cu asta m-aş apropia de încheiere, România trebuie să menţină ca obiective pentru 2020 obiectivele Agendei UE 2020. Sunt cele legate de energie, de realizarea unui mix energetic corespunzător, cele legate de reducerea intensităţii energetice şi procesele de reducere a pierderilor şi a consumurilor excesive de energie reprezintă una din marile resurse pe care România le are. Nu în ultimul rând, obiectivele Agendei 2020 pentru educaţie, iar Legea Educaţiei răspunde exact acestor obiective, de a creşte numărul procentului absolvenţilor de studii superioare, procentul celor cu doctorate, de a reduce procentul de abadon şcolar, ca să nu mai vorbim de crearea de locuri de muncă, tot obiective din Agenda 2020. Şi, pentru că pot exista dubii asupra principalelor ramuri în care România poate avea succes, vă voi mai lua doar câteva minute pentru a le menţiona, pentru că în această situaţie poate chiar dumneavoastră vă găsiţi zone de interes, aş începe 
enumerarea ramurilor prioritare cu dezvoltarea sau reluarea mineritului. România are resurse, aur, argint, cupru, multe alte metale. Crearea de locuri de muncă implică reluarea exploatărilor în aceste domenii ale mineritului, având în vedere creşterea consistentă a preţurilor în ultimii ani, ceea ce va face posibilă exploatarea în sistem privat sau de către stat fără subvenţii. Una era să subvenţionezi acum zece ani aurul pentru a fi procesat la Baia Mare, alta este să-l exploatezi fără subvenţii. Cuprul în aceeaşi situaţie, argintul în aceeaşi situaţie şi multe alte minereuri şi aş spune, deci, mineritul trebuie să devină o activitate prioritară de relansare economică, un element al relansării noastre economice. Industria chimică este abandonată şi ea reprezintă şansa de a asigura agriculturii necesarul de îngrăşăminte, de a asigura economiei româneşti necesarul de produse chimice. Aici includ şi petrochimia şi vreau să cred că anul acesta va reporni RAFO Oneşti în urma retehnologizării, chiar o pornire parţială. Turismul şi aici investiţiile în infrastructură sunt absolut necesare, fie că vorbim despre infrastructură de transport, de infrastructură de turism, de la cazare până la sisteme de transport pe cablu etc, industria alimentară. România trebuie să aibă în vedere că utilizând banii europeni poate să-şi dezvolte o industrie alimentară modernă, care să valorifice producţia agricolă pe care o realizăm. Industria de automobile, nu mai vorbesc şi cu siguranţă cercetarea, 
mediul trebuie să fie de asemenea o prioritate în perioada următoare, dar pentru că sunteţi atâţia oameni care studiază în străinătate, aş face o menţiune legată de cercetare. Sigur, poate că universităţile sau companiile, sau institutele de cercetări nu vă oferă laboratoarele moderne pe care le aveţi în străinătate, dar astăzi puteţi accesa bani europeni pentru proiecte de cercetare, care includ dotarea laboratoarelor şi finanţarea cercetării timp de cinci, şase ani. Iată un răspuns la "Primiţi-ne acasă". Aveţi, cum mi-aţi spus, Cezar. Faceţi un proiect finanţabil de cercetare în sănătate, în inginerie, în orice domeniu doriţi dumneavoastră şi îl puteţi finanţa cu bani europeni în România, cu finanţare de la dotarea laboratoarului până la terminarea contractului de finanţare de doi, trei, patru până la cinci ani. Vă rog mult, puneţi acest Cezar să facă un lucru care să mă facă şi pe mine să cred în el foarte tare. Eu o să-l mai întreb pe Cezar dacă a făcut proiectul. Aş încheia mulţumindu-vă că aţi răbdat să ascultaţi un discurs atât de lung. Am vrut să auziţi de la mine câteva priorităţi şi o oarecare perspectivă a României. Sigur, putem discuta în lungi seminarii, putem intra în detalii pe fiecare domeniu. Vreau să ştiţi, pentru cei interesaţi, că pe site-ul Preşedinţiei, exact pentru că a existat interes pentru sănătate, pentru problematică socială, pentru educaţie, sunt nişte rapoarte făcute de cele mai strălucite minţi ale României, nişte comisii prezidenţiale care s-au ocupat de toate aceste lucruri şi au nişte rapoarte care pun diagnostic, trac concluzii şi dau orientări. Ele s-au materializat şi în Legea Educaţiei, şi în noua lege a sănătăţii, şi prin Legea patrimoniului şi prin multe altele, dar alăturaţi-vă acestui efort de a găsi soluţii pentru ce avem de făcut şi dacă aveţi idei mai bune decât cele pe care eu vi le-am expus care, ca viziune pentru România, vă asigur că sunt deschis să le primesc, să le transmit Guvernului, să le transmit Parlamentului şi să le susţin. Vă mulţumesc mult! (...) Să ştiţi că nu e o glumă, e un lucru foarte serios, pe care aş fi vrut să vi-l spun. Ştiu că cea mai mare problemă a revenirii dumneavoastră este salarizarea. Este o realitate, şi eu tot timpul am spus că România nu poate fi contradictorie, adică o să vedeţi demagogii spunând, "Guvernul să ne aducă tinerii acasă", iar răspunsul meu este întotdeauna: nu putem fi contradictorii. Pe de o parte, ne batem politic, în toate felurile, cu partenerii noştri din Uniunea 
Europeană pentru liberalizarea pieţei forţei de muncă, iar pe de altă parte, ce să facem? Să introducem reguli, dacă ai făcut liceul în România trebuie să ai contract 10 ani în România? Ce să facem să ne aducem tinerii acasă? Vor veni singuri când vom putea să-i plătim, când sunt convins că acest lucru se va întâmpla, dar dacă există cineva prost plătit sau mai prost plătit, sau are un interes să vină acasă, la Preşedinţie sunt trei posturi de consilieri de stat, şi prin domnul preşedinte sunt convins că în zilele următoare, dacă există trei absolvenţi de studii superioare care acceptă salariul unui secretar de stat din România, sigur, maşină şi secretară, sunt gata să angajez fără concurs, doar în baza diplomei de absolvent de facultate din străinătate, trei tineri pe funcţii de consilieri de stat. Asta înseamnă un program lejer în care vii la ora 9:00 la Preşedinţie şi nu ştii când pleci, şi în care Preşedintele te poate chema în orice moment să îţi dai cu părerea despre orice lucru din lumea asta şi din ţară, că vrea o idee, ce face cu ea - e treaba lui, dar consilier la Preşedinţie este o funcţie importantă. De multe ori, consilierii îşi regăsesc ideile în ceea ce eu spun public şi în ceea ce pe urmă încerc să impun prin discuţii, de bună seamă, Guvernului şi majorităţii parlamentare. Vă mulţumesc! 

Ziua de 15 martie este sărbătorită de etnicii maghiari, inclusiv în România, ca ziua de sărbătoare a maghiarilor de pretutindeni. Evenimentele evocate sunt legate de revoluţia paşoptistă din Ungaria, parte integrantă a valului revoluţionar care a cuprins Europa în anii 1848-1849. Atunci aspiraţiile maghiarilor, ale românilor, şi ale altor naţiuni europene, au fost legate de valorile modernizării şi emancipării naţionale. Deviza revoluţiei era “libertate, egalitate, fraternitate”, iar scopurile urmărite au fost desfiinţarea iobăgiei, libertatea presei, abolirea cenzurii, suportarea egală de către cetăţeni a obligaţiilor publice. Revoluţia, începută pe 15 martie 1848, a întrunit un larg consens în societatea vremii şi a fost susţinută de cele mai luminate personalităţi ale epocii, uneori chiar cu preţul vieţii, cum a făcut-o poetul Petofi Sandor. Dragi concetăţeni maghiari, Înţeleg sentimentul de mândrie care vă cuprinde în această zi şi sunt alături de dumneavoastră în momentele de sărbătoare. Maghiarii au dat dovadă în decursul istoriei că sunt un popor iubitor de libertate. Au dovedit-o şi în anul 1956 când s-au ridicat împotriva dictaturii comuniste. Au dat Europei şi întregii lumi oameni cu performanţe deosebite în viaţa ştiinţifică, culturală sau sportivă. Înţeleg mândria dumneavoastră de a fi maghiar şi cred că acest sentiment de mândrie are motive întemeiate. În acelaşi timp, cred că trebuie să fiţi mândri şi de calitatea dumneavoastră de cetăţeni români. România este patria comună a tuturor cetăţenilor ei, indiferent de originile acestora. Dacă în perioada dictaturii comuniste drepturile omului, între care şi drepturile persoanelor aparţinând minorităţilor naţionale, au fost nesocotite, în ultimii 20 de ani s-au făcut paşi ireversibili în construcţia unei societăţi democratice şi pluraliste, unde drepturile minorităţilor sunt garantate chiar în Constituţie. În contextul actual, în care România şi Ungaria fac parte din aceeaşi mare familie europeană, cu scopuri comune de modernizare şi bunăstare, asumarea acestei duble identităţi şi mândrii, de a fi maghiar şi cetăţean român, a devenit mai uşoară şi mai naturală decât a fost vreodată în istorie. Doresc maghiarilor din România, cu ocazia sărbătoririi zilei de 15 martie, fericire şi bunăstare alături de toţi ceilalţi cetăţeni români. 

În primul rând, bine v-am regăsit. Ne-am întâlnit şi anul trecut, ne întâlnim şi acum. Şi cu lucruri mai bune şi cu lucruri mai rele, dar aş face o observaţie rezultată din parcurgerea raportului. Este evident că faţă de anul trecut există un uşor progres la acţiunii procurorilor şi, chiar dacă el nu corespunde aşteptărilor populaţiei, care ar vrea să se facă mai repede dreptate, în mod indiscutabil cred că putem aprecia că lucrurile au o direcţie bună. Va trebui să creştem viteza în atingerea dezideratelor pe care vi le propuneţi, dar pe care le aşteaptă şi populaţia de la dumneavoastră. Aş începe cu un lucru extrem de important, care ţine de raportul Comsiei Europene din luna iulie, şi fac o observaţie pe care am făcut-o şi în CSM, vreau să o auziţi şi dumneavoastră, chiar dacă nu este plăcută. Mi se pare extrem de greu de explicat de ce un corp profesional cu o densitate atât de mare cu oameni cu studii superioare şi oameni care au ca primă imagine legea şi aplicarea legii, este primul lucru la care te gândeşti când vorbeşti de un procuror sau judecător, nu reuşesc să scoată ţara din această dificultate. Vreau să ştiţi, şi v-o spun cu toată deschiderea, în cazul în care nu reuşim să rezolvăm până la raportul din iulie principalele observaţii, acele patru benchmark-uri, România riscă să primească restricţii de utilizare a fondurilor. S-a mai întâmplat unui stat membru acest lucru, încă de anul trecut, şi aş vrea să aveţi în vedere acest lucru. Depinde de fiecare dintre dumnevoastră şi de toţi la un loc. Sigur, nu numai procurorii au sarcini legate de atingerea unui standard minimal al unei justiţii europene, sunt şi judecătorii şi guvernul şi parlamentul, dar v-aş ruga să aveţi în vedere că ceea ce depinde de dumneavoastră trebuie făcut. Lupta împotriva corupţiei, fie că este vorba de corupţia la nivel înalt, corupţia la nivel local trebuie să fie obiective în atenţia dumneavoastră. Şi aici ne trebuie celeritate, acurateţe şi profesionalism în mod deosebit, pentru că a tot evita confruntarea unor posibili infractori cu legea pe chestiuni de procedură este inadmisibil, iar densitatea acestor incidente este relativ mare, cel puţin aşa cum ea este proiectată public. Aş mai face o observaţie legată de preluare dosarelor, aşa cum a arătat şi doamna procuror general, aşa cum am văzut şi în raport, există două tipuri de abordare: parchete de pe lângă curţi de apel care preiau dosare de la structuri inferioare şi parchete de pe lângă curţi de apel care nu se implică. 
Această invitaţie, şi v-o spun ca om care prin Constituţie participă la CSM, deci nu ca un om care conduce sistemul, ci ca un om care este parte a celor ce se dezbat în CSM, alternativa la refuzul unor parchete de pe lângă curţi de apel de a contribui la degrevarea colegilor de la parchete inferioare nu va fi decât să o creăm ca obligativitate prin lege. Deci, rugămintea mea la dumneavoastră ar fi să înţelegeţi că trebuie generalizată practica preluării dosarelor de la structurile inferioare, până când reuşim să aliniem oarecum sistemul şi să îl echilibrăm. Diferenţa de la 64 de dosare sau 21 de dosare pe an la peste 1.000 de dosare în fişetul unui procuror de pe lângă o judecătorie sau un tribunal este mult prea mare şi cred că efortul trebuie distribuit pe structură. Este un apel către dumneavoastră, către şefii Parchetelor de pe lângă Curţile de Apel să privească cu bunăvoinţă către această solicitare a Parchetului General, a CSM-lui, dar, dacă vreţi, şi a mea. O problemă pe care aş dori să o menţionez este un lucru pe care îl ştim toţi, faptul că lucraţi sub presiune publică, sub presiune mediatică în mod deosebit. Ştiu care este starea de inconfort pe care v-o crează acest lucru, vedeţi de foarte multe ori ziarişti supradotaţi care judecă ei la televizor, nu mai aşteaptă procurorul sau judecătorul, ei ştiu, se creează o întreagă atmosferă legată de un caz sau altul, care omului de rând îi par cazuri simple de rezolvat. Eu ştiu că în intimitatea unor decizii ale procurorilor 
sau ale judecătorilor sunt chestiuni mult mai delicate decât ceea ce ni se pare că vedem la televizor. Însă îndemnul meu la dumneavoastră este să rezistaţi acestui tip de presiune, pentru că face parte din atmosfera în care acţionăm în democraţie. Fie că suntem politicieni, că suntem procurori, că suntem medici, că suntem orice am fi acţionăm sub control public. Şi va trebui să ne obişnuim să ne facem treaba, chiar sub acest control public, uneori, aşa cum spuneam, exagerat. Dar va trebui să ne obişnuim să nu simţim ca o presiune psihică presiunea publică. Ea este normală în democraţie, mai ales în ceea ce priveşte serviciile publice, care, trebuie să recunoaştem, nu au calitatea pe care românii ar aştepta-o. Şi când vorbesc de serviciul public nu mă refer strict la justiţie şi la sănătate, şi la educaţie şi la orice alt domeniu. Aş observa un lucru care de data asta este o întrebare şi ea se materializează, dacă vreţi, chiar într-o nedumerire, care va trebui rezolvată de sistem. Şi procurorul şi judecătorul au sau lucrează cu aceeaşi lege, de aceea mi se pare de foarte multe ori anormală soluţia confruntării procuror-judecător când este vorba de propunerea de arestare. Sunt prea multe refuzuri legate de propunerea procurorului de arestare preventivă şi asta nu v-o spun decât ca om care vede şi el ce se întâmplă în astfel de cazuri. Probabil că va trebui la nivelul CSM-lui găsită o formulă ca judecătorii şi procurorii să îşi apropie punctele de vedere legate de arestarea preventivă, pentru că aceste discrepanţe de abordări nu creează decât imaginea distorsionată a Justiţiei. Uneori procurorii par a fi hotărâţi să lupte cu traficantul de droguri, iar judecătorul pare cel care îi pune în libertate. Sau cu cei care comit violenţe în spaţiul public, aici probabil că la nivel CSM va trebui construit un mod de abordare unitară, pentru că oamenii de prea puţine ori înţeleg că a nu-l aresta nu înseamnă că este nevinovat. A nu îl aresta preventiv nu înseamnă că procurorul nu a avut dreptate când a declanşat acţiunea penală. Dar de foarte multe ori chiar şi avocaţii, dacă aţi observat, ies în declaraţii publice, spun: clientul meu este nevinovat, nu l-a arestat judecătorul. Ceea ce ştim toţi este un truc mediatic, pentru a crea presiuni exacte asupra procurorului. Cred că din acest punct de vedere, şi sunt şi reprezentanţi ai CSM-ului aici, trebuie găsită o oarecare corelare între aspiraţia procurorului de a-l izola pe cel pe care îl presupune a fi infractor sau din 
motive de pericol public cu violenţă sau pentru a nu distorsiona elemente esenţiale ale probelor ce urmează a fi aduse în dosar. Deci, va trebui o discuţie, care să apropie punctele de vedere ale judecătorului cu ale procurorului, pentru că indiscutabil şi unul şi altul lucrează cu acelaşi Cod Penal, cu acelaşi Cod de Procedură Penală. Iar aceste refuzuri creează extrem de multă suspiciune asupra sistemului, refuzurile la arestare. Sigur, dacă vreţi o părere personală, repet o părere personală, care nu este indicaţie pentru Justiţie, Domne fereşte, dar tot ca un inginer care priveşte la dumneavoastră, la magistraţi, sigur că mi se pare inadmisibil să laşi în libertate o reţea de traficanţi de droguri. Sigur că mi se pare inadmisibil să laşi în libertate un om care este presupus a fi violator sau un om care este presupus a fi un om violent. Dar probabil că, de la această percepţie simplă a mea, este totuşi şi o parte a realităţii juridice, care trebuie oarecum colerată, pentru a nu mai fi această atât de mare diferenţă între abordarea procurorului şi abordarea judecătorului. Aş mai observa că una din problemele Justiţiei, şi nu este un reproş la adresa dumneavoastră, este că marele dosare nu se finalizează după ce ajung în instanţă şi se epuizează cu trecerea timpului, prin proceduri care vă sunt deja cunoscute şi care fac inutil efortul procurorului. Sunt mari dosare transmise de parchete în instanţă şi ele stau, şi stau, şi stau, şi probabil vor ajunge la prescripţie sau, dacă 
acesta este jocul prescripţiei, mi se pare că este un joc incorect faţă de sistemul de justiţie în primul rând şi faţă de populaţie în acelaşi timp şi în egală măsură. În faţa dumneavoastră ar trebui să lămuresc un lucru, să nu credeţi că preşedintele României nu realizează gravitatea unor fapte. Aţi observat probabil că în 2005, 2006, 2007, 2008 am graţiat foarte mulţi bătrâni implicaţi în dispute legate de pământ la ei acasă sau femei cu foarte mulţi copii, femei care evitau prezenţa la penitenciar în urma unei condamnări definitive şi irevocabile prin naşteri succesive. Vreau să vă fie foarte clar că înţeleg foarte bine gravitatea nerespectării unei hotărâri judecătoreşti definitive şi irevocabile. Iar acele condamnări la 7 luni, la 9 luni, la 6 luni, la 11 luni, ba pentru că a mutat ţăruşul, ba pentru că a furat un sac cu cartofi, le consider corecte. Nu este... Prin graţiere nu am făcut un act prin care să fiu împotriva deciziei Justiţiei, cu atât mai mult cu cât cele mai multe dintre graţieri le pe care eu le-am făcut erau legate pur şi simplu de oameni în care recidivau. Recidivau în neacceptarea punerii în aplicare a hotărârii definitive şi irevocabile prin executor judecătoresc. Deci, înţeleg foarte bine gravitatea nerespectării unei hotărâri judecătoreşti. În acelaşi timp însă vă rog pe dumneavoastră să observaţi diferenţa şi eficienţa aplicării Justiţiei în cazul unor oameni fără resurse, care pe bună dreptate sunt condamnaţi, şi cum se aplică unor oameni bine poziţionaţi social şi economic. Şi aici venim la acele dosare uitate de Dumnezeu în instanţe cu câte 20, 30 de termene, până când se îndeplinesc toate condiţiile, cu întoarcerea dosarului la Parchete ş.a.m.d. Deci, dau perfectă dreptate justiţiei în condamnările pe care le face pentru nerespectarea hotărârilor judecătoreşti, dar atenţionez asupra blocajului care există în justiţie, chiar justificat de excepţionali avocaţi, la dosarele mari. Nu poate fi justificată numai pe seama prestaţiei avocaţilor nejudecarea dosarelor importante. Şi vreau să fiu foarte bine înţeles, nu mă gândesc că trebuie să primească o soluţie sau alta, un astfel de dosar mare. Ci să primească o soluţie. Indiferent care este, dosarul mare care implică oameni importanţi sau sume foarte mari trebuie să primească o soluţie. A apărut parcă o teamă de a judeca astfel de dosare, ceea ce este inadmisibil. Şi trebuie să vă spun că o remarc, nu-mi dau seama cât de profund este fenomenul, dar remarc faptul că procurorii duc astfel 
de dosare până în instanţă. Deci nu este neapărat un reproş adresat dumneavoastră, pentru că dosare foarte mari au ajuns în instanţă. Dar important ar fi să se dea o soluţie în instanţă, să nu mai fie tergiversate la nesfârşit. Pentru că acesta este un alt element care creează neîncredere în justiţie. Aş încheia spunându-vă autorizat, în numele românilor, că românii aşteaptă de la dumneavoastră pe de o parte să fie protejaţi, iar pe de altă parte în mod profund îşi doresc dreptate. Sunteţi parte a sistemului care poate să le dea sentimentul şi convingerea că în România se poate face dreptate. Aş încheia mulţumindu-vă pentru munca grea pe care o faceţi, pentru că nu este uşoară munca de procuror, asigurându-vă de tot respectul meu pentru munca pe care o faceţi. Şi rugându-vă să încercaţi echilibrarea minimală a sistemului din punct de vedere al dosarelor de la parchetele de pe lângă tribunale şi judecătorii. Vă mulţumesc mult şi vă doresc mult succes în 2009. Vă mulţumesc. 

Buna ziua! Bine v-am găsit! Aş vrea să încep prin a felicita membrii fondatori ai acestei fundaţii. Foarte mulţi se pot înteba de ce, când sunt atâtea organisme la Marea Neagră şi la Marea Caspică, în care toate ţările sunt parte, într-un fel sau altul, mai este nevoie şi de o fundaţie. Vă pot spune că ideea a pornit acum mai bine de un an, cu ocazia unei întâlniri pe care am avut-o cu preşedintele Azerbaidjanului Ilham Aliev, despre rigiditatea structurilor politice în care noi discutăm problematica legată de Marea Neagră, Marea Caspică, de alternative energetice, de probleme de dezvoltare a democraţiei, mediu, ş.a.m.d. Concluzia discuţiei a fost că trebuie implicată mult mai mult societatea civilă. Este nevoie să se cunoască între ei profesorii universitari, este nevoie să se cunoască inginerii între ei, este nevoie să se cunoască oamenii care au ca principal obiect de activitate energia, şi nu în cele din urmă, este nevoie ca oamenii simpli să se cunoască între ei fără tutela şi controlul rigid la nivel înalt sau la nivel guvernamental. Aceasta a fost ideea în care s-a pornit la crearea acestei fundaţii. Ea va reuşi să rezolve în mod mult mai flexibil apropierea culturală. Spaţiul este dominat aproape în egală măsură de creştini şi musulmani. Avem culturi total diferite şi suntem lăsaţi de Dumnezeu să trăim împreună, suntem educaţi diferit, vedem structural democraţia în mod diferit. Discutând nu numai cu preşedintele Azerbaidjanului Ilham Aliev, ci şi cu preşedintele Kazakhstanului şi Turcmenistanului, cu preşedintele Moldovei, cu preşedintele Turciei şi cu preşedintele Ucrainei, am ajuns la concluzia că avem nevoie poate, de un alt tip de comunicare, de un alt tip de abordare a problemelor regiunii. Şi o să vă dau un exemplu care poate zgârie. Pentru mine, ca dealtfel şi pentru alţi şefi de stat a devenit foarte clar că respectând standardele democratice nu putem aplica tuturor o reţetă standard. Este clar că diferenţele culturale ne fac să avem abordări oarecum diferite. Sigur că este dificil pentru un om politic, un şef de stat să spună aceste lucruri într-un mediu rigid dar am convingerea că oamenii obişnuiţi, oamenii de cultură o pot face în cadrul unei fundaţii. Am convingerea că probleme cum ar fi spre exemplu problema energiei, pot fi discutate mult mai aplicat decât în rigiditatea structurilor politice care, de foarte multe ori, generează abordare politică în loc să genereze abordare prioritară şi pragmatică. Am convingerea că oamenii importanţi 
dar care nu sunt neaparat oameni politici, vor pune mult mai puţin conţinut politic în nevoia găsirii de soluţii alternative la mişcarea energiei în regiune, cum la fel am convingerea că problemele de mediu pot fi mult mai bine şi mai deschis tratate între oameni de ştiinţă, oameni obişnuiţi, directori de companii ş.a.m.d. Acesta este până la urmă rostul creării acestei fundaţii: ieşirea din rigiditatea politicului, ieşirea din angajamentul regional gestionat strict din interese ale politicului. Sigur, mă onorează propunerea de a fi alături de preşedintele Azerbaidjanului Ilham Aliev, copreşedinte de onoare al acestei fundaţii, cel puţin în această fază. O să fiu în acelaşi timp sincer spunându-vă că, poate este mai bine să ne lăsaţi să susţinem din spate această fundaţie, decât să ne căţăraţi în vârful ei, căci suntem căţăraţi în toate organizaţiile la vârf ca şefi se stat. Voi discuta şi cu preşedintele Ilham Aliev şi vom lua o decizie împreună, nu vă pot da o confirmare acum. Dacă preşedintele Aliev va considera că este oportun acest lucru vi-l vom comunica. Îmi aduc aminte anul trecut cât eram de lipsiţi de instrumente eficiente în a analiza rapid şi a decide ce e de făcut într-un moment în care, dintr-o dată, atmonsfera devenea din nou foarte fierbinte la Marea Neagră, evenimentele din Georgia. Atunci a fost momentul care a confirmat încă o dată cât de important este ca societatea civilă, oameni de influenţă, oameni de cultură, să fie implicaţi în a discuta şi a propune 
oamenilor politici soluţii pentru regiune. De ce Marea Neagră - Marea Caspică? Sunt atât de apropiate încât trebuie tratate ca o regiune extrem de importantă, nu poţi să tragi o linie în momentul de faţă între Marea Neagră şi Marea Caspică. Dacă privim doar politic cât este de important, şi nu numai politic, coridorul Azerbaidjan-Georgia. De regulă toţi am vorbit foarte mult de Georgia, mai ales după evenimentele de anul trecut dar în mod egal Azerbaidjan sau Georgia costituie un singur pod de transfer al resurselor energetice către Marea Neagră dacă privim lucrurile strict din acest punct de vedere. Eu cred că interdependenţa în proiectele viitoare între ţările riverane Mării Caspice şi Marii Negre este atât de mare încât suntem obligaţi să antrenăm şi alte resurse decât cele politice pentru că, trebuie să recunoaştem, resursa politică de o perioadă bună de timp, nu reuşeşte să împingă eficient lucrurile înainte. Şi nu reuşeşte exact din cauza constrângerilor generate de statultul omului politic. Am multă încredere în capacitatea oamenilor valoroşi din această regiune de a fi împreună şi de a genera soluţii, de a genera idei, de a genera prietenie, de a genera dezvoltare, de a genera cunoaştere între popoare. Avem nevoie să ne cunoaştem şi o să vă spun fără niciun fel de ironie sau răutate: În interiorul Uniunii Europene până când România şi Bulgaria au intrat în această structură Marea Neagră era un subiect foarte difuz şi de multe ori aveam impresia că vorbesc în van despre riscurile de la Marea Neagră, despre conflictele îngheţate, despre soluţii energetice alternative, despre nevoia de programe de mediu pentru această regiune, despre nevoia de a îmbina culturi pentru că asta este această regiune: este o regiune în care o sută de milioane de oamenii trăiesc şi trebuie să trăiască în pace, în libertate, în prosperitate cu aspiraţii către un viitor bun deşi au culturi atât de diferite. Toate aceste lucruri au devenit pregnante pentru Uniunea Europeană şi am reuşit să facem ca un document care se numeşte “Sinergia Mării Negre” să devină o realitate a dimensiunii estice a Uniunii Europene, sigur că nu-i suficient, sigur că o astfel de fundaţie poate fi parteneriat între societatea civilă şi politic. Eu am convingerea că acestă fundaţie îşi va proba eficienţa, îşi va proba capacitatea de a ţine împreună creştini şi musulmani, de a ţine împreună oameni cu culturi diferite. De a ţine împreună oameni legaţi de interesul economic pentru că astăzi nimic din ce se 
întâmplă în regiune, într-o ţară din regiune, nu este fără urmări pentru celelalte. Vă mulţumesc mult celor care aţi avut forţa să vă constituiţi într-o fundaţie, mulţumesc corpului diplomatic care a participat la acest eveniment, mulţumesc tuturor celor care, din interes sau din curiozitate, au fost astăzi împreună cu noi să marcăm un moment care mie mi se pare extrem de important. Doresc succes tuturor oamenilor care, prin activitatea lor vor face ca acestă fundaţie să devină o fundaţie de prestigiu pentru regiune. Şi nu numai o fundaţie de prestigiu dar o fundaţie eficientă, în care ONG-urile să fie buni parteneri, în care fiecare om care are de spus ceva despre regiune să fie luat în consideraţie. Vă mulţumesc mult! 

Domnule Preşedinte al Senatului României, Doamnă Preşedinte a Camerei Deputaţilor, Domnule Prim-ministru, Doamnelor şi domnilor miniştri, Doamnelor şi domnilor parlamentari, Doamnelor şi domnilor, Mă bucur să mă aflu astăzi în faţa dumneavoastră, a primului Parlament ales uninominal prin votul cetăţenilor români din ţară şi din diaspora. Alegerea dumneavoastră este rezultatul reformei sistemului electoral, o reformă importantă pentru societatea românească. Suntem la doar trei luni de la alegerile parlamentare. În acord cu textul constituţional, m-am implicat în procesul de construcţie politică a unei majorităţi parlamentare. Motivul principal al implicării mele, dincolo de obligaţia constituţională, l-a reprezentat dorinţa de a fi consecvent cu ideea că democraţia presupune o coaliţie transparentă. Astăzi, România are un guvern susţinut de o largă majoritate parlamentară. Este de fapt, nu doar o majoritate de guvernare, dar este o majoritate pentru reformă. Acesta este sensul în care eu înţeleg actuala coaliţie, care beneficiază de 70 la sută din voturile Parlamentului. O largă majoritate transparentă este tipul de aritmetică parlamentară ideal pentru a face faţă unei situaţii dificile, de excepţie, cum este cea pe care o traversăm - criza financiară şi economică profundă la nivel global. Avem o coaliţie care reuneşte partide cu orientări ideologice diferite, care poate găsi soluţii pentru cei afectaţi de criză. O coaliţie care poate găsi soluţii atât pentru întreprinderi, cât şi pentru angajaţi. Nu este o contradicţie între a sprijini societăţile comerciale şi a-i proteja pe cei vulnerabili. Interdependenţa dintre patronat şi angajaţi este mai evidentă ca niciodată în vremuri de criză. Această majoritate poate fi marea şansă a României pentru a trece peste vremurile de criză nu numai cu costuri cât mai mici, dar şi cu costuri împărţite echitabil. România are nevoie de o creştere substanţială a eficienţei economice şi administrative. În condiţiile crizei avem nevoie însă şi de mai multă solidaritate, pentru că suntem inegali în faţa crizei, iar efortul nostru de solidaritate trebuie să-i ţintească pe cei care sunt cei mai expuşi efectelor crizei. În concluzie, această coaliţie puternic majoritară în Parlament trebuie să fie orientată spre diminuarea efectelor crizei economice, spre eficienţă şi dialog cu cetăţeanul şi în egală măsură trebuie să fie o colaliţie pentru modernizarea statului. O majoritate pentru modernizarea statului poate transforma criza într-o 
oportunitate pentru România. Această coaliţie trebuie să fie orientată, în special, spre reforme structurale curajoase, profunde şi, mai ales, demarate cât mai repede şi conduse în mod ordonat, ţinând seama de o coerenţă a secvenţialităţii reformelor, care de multe ori ne-a lipsit. Doamnelor şi domnilor, România este o ţară care înregistrează un mare decalaj economico-social faţă de media europeană. În plus, România nu şi-a definitivat reformele specifice tranziţiei la economia de piaţă şi pe cele ale pre-aderării la Uniunea Europeană. Din această cauză nu am înregistrat un salt major în eficienţă şi în caracterul democratic al tuturor instituţiilor statului român. Numai dacă îşi asumă acest obiectiv al reformelor - care reprezintă o nevoie obiectivă şi urgentă a României - această majoritate îşi face datoria constituţională de a reprezenta cetăţeanul şi, ca urmare, dă dovadă de responsabilitate faţă de destinele imediate şi de viitor ale României! Criza economică este în egală măsură un risc, dar şi o şansă. Cuvântul de ordine este, deci, reforma statului. Sub imperativul responsabilităţii pot fi reunite toate competenţele, toate energiile de care dispunem, indiferent de culoarea politică. Dacă reforma statului nu este declanşată şi dusă până la capăt, atunci nici o atât de largă majoritate parlamentară şi nici un guvern generat de o astfel de majoritate, nu îşi justifică existenţa în faţa cetăţenilor. Declanşarea de către Guvern a unui program accelerat de reformare a statului, 
program bine susţinut şi dacă este nevoie îmbunătăţit de Parlament sau de majoritatea parlamentară, poate fi şansa României de a ieşi modernizată şi implicit mai puternică din criza economică globală. O Românie modernizată în perioada de criză economică va fi capabilă să-şi reia creşterea economică accelerată imediat după ce efectele crizei globale vor fi depăşite. Sunt partizanul accentuării atitudinii pro-active şi de control a Parlamentului. Convingerea mea este că Parlamentul trebuie să devină un factor mai activ de asigurare a coerenţei şi stabilităţii politicilor guvernamentale. Mesajul meu aduce în atenţia Parlamentului şi a întregii ţări nevoia de acţiuni coerente şi urgente pentru reforme care să asigure modernizarea statului şi prin care să se elimine riscul a două crize majore. Este vorba despre o criză de încredere şi despre o criză de reprezentativitate. Numai în măsura în care vom şti să răspundem corect acestor riscuri, România poate deveni mai eficientă şi mai democratică. Le voi analiza pe rând. Criza de încredere este evidentă când avem în vedere starea justiţiei, domeniu care s-a confruntat cu numeroase blocaje politice în ultimii ani. Deşi s-au înregistrat progrese importante, după doi ani de la aderarea României ni se cere să depunem în continuare eforturi pentru a atinge pe deplin criteriile de aderare de la Copenhaga. Deşi toate partidele şi-au declarat unanim sprijinul pentru reforma justiţiei la consultările pe care le-am avut în august anul trecut, deciziile ulterioare ale clasei politice nu au confirmat în totalitate aceste angajamente. Criza de încredere în justiţie este rezultatul direct al experienţei pe care oamenii de rând o trăiesc în fiecare zi şi este o experienţă care creează sentimentul inegalităţii în faţa justiţiei. În afară de zona marii corupţii, eficienţa actului de justiţie trebuie să se vadă şi în cazurile de zi cu zi. Eliberarea unor persoane suspectate de infracţiuni grave, care pun în pericol ordinea publică şi siguranţa cetăţeanului, nu face decât să erodeze încrederea oamenilor în dreptatea magistraţilor. Termenele lungi de judecată descurajează cetăţenii să se adreseze instanţelor şi îi încurajează să îşi facă singuri dreptate. Avem obligaţia ca, prin noile Coduri, să corectăm aceste realităţi. În domeniul justiţiei este nevoie de un efort susţinut din partea tuturor instituţiilor cu responsabilităţi şi mă refer aici, în mod special, la Parlament, Guvern, Consiliul Superior al Magistraturii şi Agenţia Naţională 
de Integritate. Avem de îndeplinit cerinţele din cele patru obiective de referinţă din ultimul Raport de ţară, după cum urmează: Primul obiectiv este asigurarea unei transparenţe şi eficienţe sporite a actului de justiţie, în special prin consolidarea capacităţii Consiliului Superior al Magistraturii. Adoptarea noilor coduri de procedură civilă şi penală, precum şi raportarea şi monitorizarea impactului acestora. Pentru că în clasa politică este o dezbatere pe tema Codurilor, vreau să ştiţi că angajamentul României a fost că aceste coduri, penal, civil, de procedură penală şi civilă vor fi adoptate în Parlament până la 1 ianuarie 2009, deci 31 decembrie 2008. Termenul este depăşit şi de aceea s-a ajuns la soluţia unor angajări de răspundere. Consolidarea Agenţiei Naţionale de Integritate, astfel încât aceasta să fie competentă să verifice averea, incompatibilităţile şi potenţialele conflicte de interese, precum şi să emită hotărâri cu caracter obligatoriu pe baza cărora să se poată aplica sancţiuni disuasive, este al doilea obiectiv al Raportului. Al treilea obiectiv este continuarea realizării unor anchete profesionale şi imparţiale în cazul sesizărilor de corupţie la nivel înalt. Şi, în sfârşit, al patrulea obiectiv este adoptarea unor măsuri suplimentare de prevenire şi de luptă împotriva corupţiei, în special în administraţia locală. Am pledat în toate mesajele mele publice pentru ca aceste obiective să fie îndeplinite. Voturile din Senat şi din Camera Deputaţilor pentru 
cazuri de presupusă corupţie, sunt şi un semnal pentru autorităţile judiciare din România că imixtiunea politicului nu mai poate fi o scuză pentru lipsa rezultatelor în zona combaterii corupţiei la nivel înalt. Acum este rândul magistraţilor să arate respect faţă de aplicarea legii, dar şi un înalt profesionalism. Criza de încredere este şi rezultatul atitudinii dominante de la nivelul Parlamentului şi Guvernului din 2008 în ceea ce priveşte abordarea chestiunilor economice. România se află astăzi în faţa efectelor crizei economice globale, după doi ani de lipsă de prudenţă bugetară pe un fond de creştere economică puternică; nu a fost folosită şansa intrării în Uniunea Europeană în contextul internaţional favorabil pentru a realiza reformele. Lipsa de reforme din ultimii doi ani o plăteşte populaţia acum. Acesta este motivul pentru care, în condiţiile deteriorării situaţiei economice, România nu poate lua măsurile de stimulare pe care le iau majoritatea partenerilor noştri din Uniunea Europeană. Noi nu putem creşte cheltuielile publice atât cât ar trebui şi nici nu putem crea condiţii pentru reducerea rapidă a ratelor dobânzilor. România plăteşte şi costul politizării şi nereformării administraţiei publice. În ultimii ani, sectorul public a crescut excesiv şi a devenit o povară, din cele aproximativ 300.000 locuri de muncă create în ultimii patru ani, mai mult de jumătate - 160.000, sunt în sectorul public. Veniturile salariale din sectorul public au crescut de la aproximativ cinci la sută din PIB în 2004, la opt la sută în 2008. În cifre absolute, creşterea este şi mai impresionantă - aproape cinci miliarde de euro pe an plătiţi în plus pentru salariile din sectorul public. În ciuda creşterii economice puternice şi a reducerii sărăciei, cheltuielile sociale, pensii şi asistenţă socială, fără a lua în calcul sănătatea sau educaţia, au crescut şi ele ajungând la 10,5 la sută din PIB în 2008. Numărul persoanelor asistate de stat sub diferite forme a crescut până la 11 milioane în 2008. Trebuie remarcat faptul că, în loc ca guvernul să ajute la construirea unei societăţi cu o clasă de mijloc din ce în ce mai numeroasă, mai bogată şi mai independentă, în perioada ultimilor ani a fost crescută dependenţa de stat. Economia României a rezistat cu greu acestor abuzuri. Deficitul bugetar a crescut an de an, ajungând în 2008 la cifra record de 5,3 la sută din Produsul Intern Brut. Cu alte cuvinte, o datorie publică suplimentară de peste 6 miliarde euro doar anul trecut. 
Mai mult, cu o atitudine greu de etichetat, înaintea şi în timpul campaniei electorale de anul trecut, au fost risipite trei miliarde de euro din Fondul Naţional de Dezvoltare, bani proveniţi în principal din privatizarea Băncii Comerciale Române. Acesta este rezultatul propagandei triumfaliste a guvernării netransparente, a unei proaste guvernări, pe care românii trebuie să-l plătească acum. Moneda naţională s-a depreciat în ultimul an şi jumătate cu aproape 40 la sută, ceea ce afectează cele 500.000 de familii cu credite mari în valută, iar Banca Naţională a României a fost obligată să menţină dobânzile la un nivel foarte ridicat şi să înăsprească condiţiile de acces la credite. Pe scurt, creditele pentru sectorul privat au fost mai puţine şi mai scumpe din cauza risipei din sectorul de stat. Dacă vom continua pe acest drum, nu vom îndeplini condiţiile care să ne permită adoptarea monedei Euro, în contextul în care moneda unică europeană şi-a dovedit utilitatea în actuala criză economică. Criza de încredere din alte domenii strategice, cum sunt educaţia şi sănătatea, ca şi cea din domeniul justiţiei, nu este simplul rezultat al unor percepţii, ci este rezultatul experienţei concrete pe care o au cetăţenii. Un exemplu este situaţia din sistemul de sănătate unde, în ciuda unei creşteri a fondurilor în ultimii ani, calitatea actului medical şi continuitatea îngrijirilor sunt probleme permanente. Iar acestora li se adaugă prestaţia unui personal medical din ce în ce mai lipsit 
de motivaţie profesională şi mai redus numeric. Sistemul nostru de sănătate rămâne astfel unul dintre cele mai neperformante din Europa, fiind caracterizat prin lipsa de transparenţă în alocarea fondurilor şi ineficienţă în utilizarea resurselor. Atrag atenţia asupra faptului că există riscul major ca sistemul sanitar nereformat să consume bugetul înainte de sfârşitul acestui an. În acest caz, actuala guvernare se va afla în postura, extrem de dificilă, de a fi nevoită să identifice surse suplimentare de finanţare, ce vor conduce inevitabil la creşterea deficitelor în a doua jumătate a anului 2009. În momentul formării noului guvern am găsit o atitudine favorabilă din partea Ministrului Sănătăţii faţă de ideea că, în termen scurt, să fie finalizată şi pusă în dezbatere publică strategia de reformare, care necesită întrunirea unui consens politic. Adoptarea acesteia va trebui să fie apoi urmată de un pachet legislativ coerent, absolut necesar ameliorării situaţiei din sistemul sanitar. În consecinţă, solicit Guvernului, ministrului Sănătăţii, elaborarea în regim de urgenţă a Strategiei de reformare a sistemului sanitar şi, ulterior, a pachetului legislativ. Ambele trebuie finalizate şi adoptate cât mai urgent, chiar înainte de termenul celor şase luni anunţate iniţial. În domeniul educaţiei, indiferent de durata şi de intensitatea crizei economice, există premise favorabile pentru creşterea nivelului de performanţă. Există o strategie elaborată de experţi din comisia condusă de profesorul Mircea Miclea; există sprijinul bazei sociale, adică al sindicatelor, care au fost de acord cu măsurile de modernizare a sistemului şi domeniul a primit finanţarea promisă iniţial de 6 la sută din PIB. Actuala majoritate parlamentară, actualul guvern, au obligaţia declanşării imediate a unor reforme profunde în sistemul de educaţie, singura soluţie pentru creşterea performanţelor acestuia şi implicit, a asigurării pregătirii tinerilor la nivelul la care să poată face faţă nevoilor economiei româneşti. Reforma administraţiei publice cere voinţă politică din partea celor două partide care formează actuala majoritate. Se poate constata că majoritate nu înseamnă, din păcate, întotdeauna şi voinţă politică. Prea adesea în România aparatul administrativ a fost croit după dimensiunile clientelelor politice. Principiul eficienţei şi nu cel al politizării trebuie să fie acela care să ghideze orice reformă a administraţiei. O administraţie suplă, flexibilă, debirocratizată şi competentă 
este o administraţie eficientă. Noi nu avem un deficit de persoane în administraţie, dimpotrivă, avem un excedent care trebuie urgent eliminat pentru a nu mai fi o povară pentru contribuabil. Dacă avem un deficit în administraţia centrală şi locală, acesta este de persoane competente. Ne lipsesc regulile clare şi transparenţa, nu cadourile pentru clienţii politici. Afirmaţiile mele sunt în mod egal valabile pentru administraţia centrală, dar şi pentru administraţia locală. Avem nevoie urgent de o lege a salarizării în sectorul bugetar, care să elimine abuzurile, privilegiile, discreţionarul şi inechitatea. Actuala majoritate are ca obiectiv neîntârziat să propună această nouă grilă de salarizare, care să consacre o corespondenţă între ierarhia valorilor şi ierarhia retribuţiilor. Deciziile politice pe care le adoptăm pentru a trece cât mai bine prin actualele dificultăţi trebuie să plece de la premisa că soluţiile adoptate vor avea consecinţe pe termen mediu şi lung. Consider că din această perioadă de dificultăţi economice, trebuie să ieşim nu numai cât mai rapid, ci şi mai puternici, ca efect al unor reforme structurale consistente, ca efect al unei corecte gestionări a resurselor financiare pe care le avem la dispoziţie în această perioadă. Stimaţi parlamentari, Doamnelor şi domnilor, Evoluţia economică în condiţii de criză economică globală este problema critică a guvernării peste tot în lume. Evaluările internaţionale spun că această criză economică mondială se va adânci. 
Dacă această problemă nu este rezolvată, atunci, în mod sigur, se vor agrava şi problemele sociale şi politice. În faţa provocărilor crizei, România are avantajul de a beneficia de climatul de responsabilitate şi solidaritate al Uniunii Europene. În ultimele şase luni, am participat la toate reuniunile Consiliului European dedicate crizei economice. În toate reuniunile a fost subliniat sentimentul de încredere în capacitatea Europei unite de a reduce semnificativ costurile crizei. De la tribuna Parlamentului României, doresc să readuc în discuţie o serie de principii şi acţiuni care se constituie în garanţii pentru diminuarea efectelor crizei economice globale în România. În primul rând, chiar dacă Uniunea Europeană are instrumente de solidaritate destinate ajutorării unor state aflate în dificultate, totuşi, efortul propriu al fiecărei ţări este determinant pentru depăşirea crizei. În România, a depăşi criza înseamnă a munci mai mult şi mai bine, cu productivitate şi eficienţă mai mari. Ne ştim prea bine lipsurile - salariile au crescut ani de zile mai repede decât productivitatea muncii. Ieşim din această criză numai dacă inversăm această tendinţă. Iar soluţiile, din acest punct de vedere, sunt pe de o parte o anvelopă salarială pentru societăţile şi regiile statului, iar pe de altă parte restrângerea cheltuielilor materiale şi a cheltuielilor salariale în instituţiile bugetare ale administraţiei centrale şi locale. Nu în ultimul rând, planificarea cheltuielilor bugetare pentru următorii trei ani este necesară. În al doilea rând, România nu susţine protecţionismul şi se pronunţă împotriva fragmentării Pieţei Interne Europene. România sprijină concurenţa şi libera circulaţie, precum şi rolul Comisiei Europene de garant al tratatelor Uniunii. De altfel, parte din întreprinderile noastre suferă tocmai pentru că s-au redus pieţele externe şi, în consecinţă, s-au redus comenzile. Pe de altă parte, România a sprijinit industria auto fără a încălca principiile Pieţei Interne Europene şi ale concurenţei. În concluzie, solicit Guvernului şi partenerilor sociali să propună numai soluţii care au la bază respectarea regulilor Pieţei Interne şi a legislaţiei europene. În al treilea rând, susţin reinstaurarea unor condiţii de finanţare normală a economiei şi a circuitului creditelor dinspre sectorul financiar spre economia reală, în condiţiile în care statul îmbunătăţeşte reglementarea şi supravegherea instituţiilor financiare. România s-a pronunţat pentru evitarea situaţiilor 
în care deciziile dintr-un Stat Membru al Uniunii Europene ar putea avea impact negativ asupra băncilor din Statele Membre; am susţinut, de asemenea, că sprijinirea băncilor-mamă nu trebuie să presupună restricţii pentru filialele din alte state membre. Totodată, chiar dacă în România nu există un pericol iminent al unei crize financiar-bancare, a apărut o contracţie a creditului şi un aparent deficit de lichiditate. Am purtat discuţii cu bancherii legat de îmbunătăţirea condiţiilor creditării. În acest scop, este necesară, mai întâi, flexibilizarea condiţiilor de creditare de către bănci. Acestea trebuie să înţeleagă mai bine diversitatea situaţiilor pe care le au cetăţenii şi întreprinderile mici şi mijlocii. Este adevărat faptul că o bancă ce lucrează cu IMM-urile trebuie să gestioneze un număr mai mare de contracte de credit cu valori unitare mai mici. Aşa trăiesc, însă, foarte multe bănci din Uniune. La noi, multe bănci preferă un număr mai mic de contracte, dar cu valori unitare mari; iar foarte multe contracte sunt cu întreprinderi de stat. Consider că guvernul, Banca Naţională a României şi sistemul bancar trebuie să acorde atenţie acestui aspect. În al patrulea rând, este necesar să acordăm atenţie specială celor mai vulnerabili. Criza economică actuală va avea în mod sigur efecte diferenţiate asupra diverselor categorii sociale. Solidaritatea socială însăşi este în pericol, dacă tratăm uniform impactul efectelor crizei economice. Din păcate, actualele politici 
sociale nu ţintesc suficient de riguros grupurile aflate în nevoie. Avem nevoie de o identificare mai precisă a celor care au cu adevărat nevoie de sprijinul statului. Trebuie să găsim cele mai bune soluţii pentru a evita riscul marginalizării sau excluziunii sociale a acestora. A-i ajuta pe cei vulnerabili nu este o prioritate temporară, ci şi un obiectiv pe termen lung, care să redefinească în mod echitabil fundamentul solidarităţii sociale din România. Trebuie să dăm prioritate acelor măsuri active, care să încurajeze munca şi efortul individului, şi nu măsurilor care împovărează o categorie în defavoarea alteia sau sufocă sectorul privat, aflat oricum în dificultate în această perioadă. În al cincilea rând, susţin respectarea regulilor Uniunii Economice şi Monetare, utilizare chibzuită şi echilibrată a flexibilităţii Pactului de Stabilitate şi Creştere în condiţii de criză, precum şi nevoia de politici publice responsabile şi coerente pentru asigurarea macrostabilităţii şi a sustenabilităţii pe termen lung a finanţelor publice. Aici aş face o menţiune, Pactul de Stabilitate şi Creştere a fost flexibilizat prin decizia Consilului European. Dar asta nu înseamnă că cineva poate să îşi propună sau că noi ne putem propune să trecem dincolo de limitele de flexibilizare fixate de Consilulu European. În al şaselea rând, utilizarea resurselor financiare disponibile. Aici se află cu certitudine una din cheile creşterii economice în anul 2009. În afara sumelor pentru investiţii alocate din veniturile bugetului de stat, România dispune de finanţări pe termen lung, neutilizate şi angajate deja de câţiva ani cu BEI, BIRD, BDCE şi BERD, în valoare de 3,55 miliarde euro. La parte din aceste credite am început deja să plătim comisioane de neutilizare în valoare de milioane de euro anual. Pe de altă parte, fondurile structurale nerambursabile alocate României de către Uniunea Europeană, pentru anii 2007, 2008 şi 2009, şi neutilizate până la începutul acestei luni se ridică la 5,5 miliarde euro. Un total de 9 miliarde euro, din care, dacă am reuşi în acest an să utilizăm 3-4 miliarde, am putea spune că ne-am făcut datoria faţă de români, generând dezvoltare, o minimă creştere economică şi creând locuri de muncă. Permiteţi-mi să fac o paranteză: avem un aparat birocratic uriaş, a cărui performanţă este cea despre care v-am vorbit acum: nouă miliarde de euro la dispoziţia României neutilizaţi. Este inadmisibil şi asta arată ineficienţa profundă a acestui aparat constituit probabil 
în primul rând pe criterii clientelare şi nu pe criteriul competenţei. În timp ce zeci de mii de oameni îşi pierd locurile de muncă, bugetarii sunt în procese, pentru acordarea de sporuri din anii anteriori dar şi pentru viitor. Nu este un caz izolat Justiţia. Funcţionari din Ministerul Muncii şi-au obţinut retroactiv sporuri în sume uriaşe, controlori ai Curţii de Conturi care controlează utilizarea creditelor externe au obţinut de curând în instanţă dreptul de a li se da 75 la sută din salariu, şi foarte multe astfel de şi foarte multe astfel de exemple. Practic, Guvernul şi Parlamentul nu mai controlează bugetul statului şi salarizarea. O altă putere din afara puterii legislative, din afara puterii executive, decide bugetul statului. În al şaptelea rând, putem ajuta sectorul de afaceri şi în special IMM-urile, prin reducerea birocraţiei. Statul român percepe peste 200 de taxe şi impozite, multe dintre ele aducând venituri puţine statului, dar implicând multe costuri atât pentru administraţia publică, cât şi pentru contribuabili. În plus, România şi-a asumat, alături de partenerii europeni, obiectivul de a reduce cu 20 la sută costurile administrative impuse IMM-urilor. Este decizia la care noi am participat în Consilul European din decembrie 2008. Îndemn guvernul să se aplece cu urgenţă asupra acestor oportunităţi de a oferi un ajutor rapid mediului de afaceri şi de a reduce costurile administraţiei publice, prin simplificarea sistemului de taxe şi impozite. O bună 
ocazie ar fi apropiata modificare a Codului Fiscal. Măsurile de modernizare a statului prin aplicarea reformelor structurale, concentrarea asistenţei sociale către categoriile sociale cu adevărat vulnerabile sau vulnerabilizate de criza economică, utilizarea eficientă şi rapidă a resurselor financiare contractate şi a fondurilor structurale europene, aplicarea unui regim de austeritate în cheltuirea banilor publici în instituţiile centrale şi locale ale administraţiei, implementarea eficientă a programelor guvernamentale de creare de noi locuri de muncă, accelerarea reformelor din justiţie, sănătate şi educaţie, sunt elemente de natură a creşte credibilitatea clasei politice şi a instituţiilor statului. În acelaşi timp, acţiunea eficientă a Guvernului şi Parlamentului vor fi de natură a da populaţiei încredere în clasa politică şi în instituţiile statului, dar şi o garanţie că actuala clasă politică poate diminua efectele crizei globale asupra romanilor. Mai mult, acţiunea eficientă a guvernului este de natură a restabili credibilitatea României pe plan internaţional. Astăzi mai mult ca oricând, este pusă sub semnul întrebării capacitatea României de a aplica politici publice prin care se asigură îndeplinirea criteriilor pentru adoptarea euro, în anul 2014. Criza economică globală nu trebuie să fie un pretext pentru ca România să renunţe la obiectivul de adoptare a euro, în anul 2014. În acelaşi timp, avem nevoie şi de o abordare prudentă din punct de vedere al finanţării deficitului de cont curent, dar şi al finanţării a parte din datoria privată. Şi aici aş vrea să nu rămână dubii, în acest an România are de făcut plăţi externe în valoarea de 1,6 miliarde. Deci o datorie externă foarte mică pe care aţi aprobat-o prin votul dat Bugetului, a fi plătită în timp util. Marea problemă a României, prin efectele sale o reprezintă datoria sectorului privat, care anul acesta are o datorie de 24 de miliarde de euro. Dacă, din punct de vedere al Bugetului de Stat nu avem nicio problemă să ne finanţăm datoria externă şi deficitul Bugetului de Stat, avem însă a ne gândi cum finanţăm deficitul de cont curent şi cum intervenim la momentul la care, eventual, sistemul privat nu va putea să îşi ramburseze creditele angajate. Şi atenţie, nu sunt credite cu care s-au dus în vacanţă, sunt credite cu care au făcut investiţii în România, iar stoparea finaţării, intrarea lor în default nu înseamnă nimic altceva decât încetarea funcţionării lor, creşterea şomajului, reducerea producţiei 
în România. Cea mai mare provocare a actualei crize este dificultatea de a prezice evoluţia ei. Foarte posibil în perioada următoare instituţiile de evaluare a economiei globale vor corecta negativ previziunile evoluţiilor economice mondiale şi din spaţiul Uniunii Europene pentru anul 2009. În aceste condiţii, România are nevoie de o centură de siguranţă, care înseamnă un împrumut extern. Şi aici aveţi nevoie de o explicaţie: Uniunea Europeană a pus la dispoziţia stetelor membre intrate în ultimuii ani, deci a celor 12, suma de 30 miliarde euro în doi ani: 2009 şi 2010. În momentul de faţă, România poate accesa bani de la Uniunea Europeană, dar condiţia pe care Uniunea Europeană o pune este să fie în parteneriat cu Fondul Monetar Internaţional; este condiţie şi nu vis. Uniunea Europeană nu are instrumentele de control a utilizării banilor şi a evaluării situaţiei macroeconomice. Dacă dorim să accesăm fonduri puse la dispoziţia noilor membri de Uniunea Europeană trebuie să o facem în parteneriat cu FMI. Repet, noi nu avem nevoie de credite pentru susţinerea bugetului, sau pentru susţinerea obligaţiilor de plată ale statului român. Avem însă un deficit de cont curent şi o datorie a sectorului privat, care trebuie achitată anul acesta, de 24 de miliarde. Un asemenea împrumut, acea centură de siguranţă, ne va face mai rezistenţi la o posibilă deterioare rapidă a economiei globale şi implicit a economiei naţionale, pe care nu o putem anticipa în acest moment. Dacă România nu 
va răspunde adecvat tuturor acestor provocări, există riscul să ne confruntăm şi cu o criză de reprezentativitate, care ar pune în pericol însuşi caracterul democratic al sistemului nostru politic. Semnele crizei de reprezentativitate pot fi identificate la două niveluri: cel al măsurii în care deciziile politice sunt luate în numele interesului naţiunii române, şi cel al păstrării contactului între alegător şi ales. Caracterul transparent al actualei majorităţi constituie un cert progres faţă de situaţia în care Guvernul era susţinut de o majoritate netransparentă. Nu este însă suficient ca o majoritate să deţină două treimi din Parlament pentru a fi asigurat caracterul reprezentativ, democratic al unei guvernări. O majoritate parlamentară şi guvernamentală, indiferent cât de mare este, nu rămâne cu adevărat reprezentativă decât dacă depăşeşte logica interesului de partid şi acţionează exclusiv în sensul interesului cetăţenilor care i-au ales. Un risc major este cel al invocării pretextului că anul 2009 este un an electoral pentru a nu face sau pentru a întârzia reformele structurale. Avem alegeri europarlamentare în iunie şi alegeri prezidenţiale spre sfârşitul anului. În ultimii doi ani au avut loc mai multe scrutinuri şi, din păcate, partidele politice au subordonat buna guvernare obiectivelor electorale. S-au sacrificat planificarea bugetară şi echilibrele macro-economice, doar pentru a întreţine iluzia bunăstării. Banul public a devenit buget de campanie electorală şi acum vedem cu ce costuri pentru întreaga societate. Să nu repetăm aceste greşeli. Să le spunem românilor deschis că în actualul context economic e nevoie de reforme şi de austeritate bugetară. Nimeni nu trebuie să se amăgească sau să îi amăgească pe alţii că putem şi fără măsuri de austeritate. Sunt convins că românii au înţeles că promisiunile din campanie nu pot fi îndeplinite imediat în actualul context şi că o politică bugetară nesăbuită poate fi seducătoare pe termen scurt, dar garantat dezastruoasă pe termen mediu şi lung. România este parte a unei economii globale pe care nu o putem controla, dar acest lucru nu poate fi o scuză pentru erorile din trecut şi, mai ales, nu este o scuză pentru a face acum greşeli. Acum, cel mai mare pericol vine de la absenţa reformelor şi de la tentativele de a specula politic actualele dificultăţi. Aşa cum ştim toţi, în acest an se vor desfăşura alegerile europarlamentare şi cele prezidenţiale. Ca Preşedinte al României, nu mă voi lăsa atras în niciun 
joc politicianist, indiferent de preţul politic. Obiectivul meu este comunicarea şi realizarea unui parteneriat cu Guvernul, cu Parlamentul, cu Consiliul Superior al Magistraturii, cu Banca Naţională a României şi cu Asociaţia băncilor comerciale din România, cu societatea civilă, cu sindicatele, pe de o parte pentru reformarea si modernizarea statului, iar pe de altă parte pentru diminuarea efectelor crizei economice. Repet apelul meu către toate categoriile, către toate sindicatele care au nemulţumiri, care au revendicări de multe ori justificate: să aibă în vedere realitatea actualului context intern şi internaţional. Să nu cerem ceea ce ştim că nu se poate da. A fi responsabil înseamnă a fi solidar cu viitorul României! Din actuala criză economică globală putem ieşi cu o administraţie modernizată şi cu un nivel rezonabil al datoriilor statului, astfel încât să putem valorifica imediat reluarea creşterii economice atunci când criza globală va fi depăşită. În egală măsură, dacă nu vom adopta măsuri accelerate pentru reluarea reformelor structurale, dacă nu vom accelera descentralizarea şi creşterea autonomiei comunităţilor locale, dacă nu vom înţelege obligativitatea corelării veniturilor cu productivitatea, dacă vom continua să ne amăgim că putem trăi acceptabil din bani împrumutaţi, nu vom face nimic altceva decât să ne condamnăm la accentuarea diferenţelor economice şi sociale dintre ţările dezvoltate şi România. Din acest motiv avem, mai mult ca oricând, nevoie de solidaritate 
între deciziile de austeritate pe care Guvernul le poate lua şi acceptarea acestora de către societate. Cred că este obligaţia fiecăruia dintre noi să explicăm în colegiile noastre, în ieşirile publice din media, nevoia de austeritate, dar şi de solidaritate între români în această perioadă. Iar pentru a avea certitudinea că societatea românească înţelege acest apel, întreaga clasă politică trebuie să dea exemplul responsabilităţii, exemplul eliminării risipei, al încurajării competenţei. Dacă nu dăm acest exemplu vom fi sancţionaţi atât de electorat, cât şi de istorie. În încheiere aş spune: criza economică ar putea fi mai lungă şi mai adâncă decât apreciem acum. De aceea aş sintetiza: reforma statului plus austeritate plus solidaritate egal şansă pentru România! Vă mulţumesc! 

Doamnă Procuror General, Domnule Prim-ministru, Domnule Preşedinte al Asociaţiei Internaţionale a Procurorilor, Domnule Director, Doamnelor şi domnilor procurori generali şi procurori şefi, Distinsă audienţă, Am plăcerea să salut toate cele peste 100 de delegaţii ale statelor participante la acest Summit şi în acelaşi timp ţin să mulţumesc organizatorilor pentru invitaţia pe care mi-au adresat-o de a participa la deschiderea celei de-a treia ediţii a Summit-ului Mondial al Procurorilor Generali şi Procurorilor Şefi, ocazie cu care doresc să vă urez tuturor bun venit în România! Ţinând cont de tema generală a Summit-ului ce are ca titlu “Procurorul General - pilon al sistemului contemporan de justiţie penală” - doresc să vă supun atenţiei câteva aspecte relevante în legătură cu activitatea dumneavoastră. Desigur, observaţiile mele sunt cele care vin dinspre politic înspre procurorul general şi procurorul şef. Aşa cum aţi stabilit încă de la primul Summit Mondial al Procurorilor Generali desfăşurat în Guatemala în anul 2004, o cooperare directă între ministerele publice este esenţială pentru realizarea în timp util, atât a schimbului de informaţii, cât şi a celorlalte proceduri penale. În contextul unei lumi globalizate, schimbul de informaţii şi cooperarea statelor este esenţială pentru combaterea fenomenelor infracţionale. Aceste fenomene infracţionale reprezintă deopotrivă, atât o realitate umană, cât şi una socială. În momentul de faţă, există o preocupare evidentă a statelor lumii legată de fenomenul criminalităţii, de combaterea ori de limitare a sa, motiv pentru care apreciez acest demers al dumneavoastră de a vă întâlni în cadrul unui Summit, animaţi fiind de dorinţa de a identifica cele mai eficiente mijloace de cooperare în lupta împotriva infracţionalităţii. Cunoaşterea acestui fenomen sub diversele sale aspecte - amploare, formare, localizare, evoluţie - este de maximă importanţă pentru orice stat de drept. Însă, pe lângă studierea fenomenului criminal, găsirea unor soluţii practice de limitare sau de prevenire a infracţionalităţii reprezintă o temă aflată mereu în atenţia specialiştilor în domeniu, iar un rol important îl are procurorul în virtutea atribuţiilor sale de apărător al valorilor sociale. Misiunea procurorului în societate este esenţială deoarece reprezintă principala autoritate responsabilă de punerea în aplicare a legii, astfel încât să fie respectate atât drepturile individuale, cât şi interesul general. În acest context, apare ca necesară 
realizarea eficientizării activităţii şi îmbunătăţirea capacităţii administrative şi operaţionale, obiective care nu pot fi realizate decât printr-o continuă perfecţionare profesională a procurorilor şi mai ales printr-o specializare realizată în paralel cu activitatea de documentare. Formarea profesională continuă a procurorilor este nu numai un drept, ci şi o obligaţie. Procurorii trebuie să fie pregătiţi să facă faţă problemelor actuale determinate de caracteristicile şi evoluţia infracţionalităţii, atât pe plan intern, cât şi internaţional. Este îndeobşte cunoscut faptul că procurorului îi revine sarcina dificilă de realizare a atribuţiilor sale cu mijloace, metode şi fonduri puse la dispoziţie de către stat. De multe ori, activitatea complexă de depistare a criminalităţii este îngreunată de accesul la tehnologia avansată a celor implicaţi în combaterea faptelor ce intră sub incidenţa legii penale, de globalizare, care permite transferul rapid de fonduri şi de persoane, precum şi de lipsa de personal specializat din instituţiile competente. În aceste condiţii, statul este cel care trebuie să creeze cadrul instituţional şi organizaţional adecvat desfăşurării în bune condiţii a atribuţiilor profesionale a procurorilor, iar procurorul este responsabil de buna organizare a activităţii sale pentru realizarea eficientizării demersului juridic, transparenţa actului de justiţie şi creşterea încrederii populaţiei în sistemul judiciar. Necesitatea asigurării independenţei investigative 
a procurorilor reprezintă de asemenea, o condiţie esenţială în realizarea justiţiei penale având în vedere că funcţiile procurorului trebuie îndeplinite pentru aplicarea legii în beneficiul societăţii şi în interes public. Rolul Ministerului Public în cadrul autorităţii judecătoreşti este unul esenţial, definitoriu şi necesar funcţionării în condiţii optime a sistemului judiciar. Componentă a mecanismului justiţiei statale, activitatea procurorilor alături de cea a judecătorilor contribuie la înfăptuirea actului de justiţie, magistraţii fiind responsabili de protejarea drepturilor persoanelor, garantarea respectării legii şi apărarea interesului public. Doamnelor şi domnilor, Funcţia de procuror general sau de procuror şef implică şi atingerea unor obiective manageriale generale ce ţin de planificarea şi organizarea direcţiilor de acţiune, de alocarea resurselor materiale şi umane necesare, de stabilirea procedurilor de evaluare a sarcinilor şi de monitorizarea activităţii. Leadership-ul, respectiv adaptabilitatea în relaţiile cu subordonaţii, în vederea realizării sarcinilor, precum şi adoptarea şi asumarea deciziilor, sunt şi ele definitorii în activitatea dumneavoastră ca procurori generali sau procurori şefi. De asemenea, procurorul cu atribuţii de conducere nu trebuie doar să colecteze informaţii, ci şi să le difuzeze către celelalte instituţii cu atribuţii în domeniu şi să colaboreze cu acestea. Când vorbim de rolul procurorului la nivel internaţional, putem spune că nu există graniţe. Încă din 1990, Biroul Înaltului Comisariat al Naţiunilor Unite pentru Drepturile Omului a adoptat la Congresul al VII-lea al ONU destinat prevenirii criminalităţii şi tratamentului infractorilor “Liniile Directoare privind rolul Procurorilor” pentru a ajuta statele să promoveze eficacitatea, imparţialitatea şi echitatea procurorilor în cauzele penale. Astăzi, ameninţările globale ne îndeamnă să luăm o poziţie comună, indiferent de sistemele de drept existente în fiecare stat. Structurile penale şi funcţionarea eficientă a acestora sunt esenţiale în stoparea fenomenului criminal. Piaţa liberă, libertatea de mişcare a persoanelor, a capitalurilor şi a serviciilor au condus, incontestabil, la îmbunătăţirea vieţii, însă au şi oferit organizaţiilor criminale posibilitatea descoperirii de noi forme şi proceduri pentru eludarea legii. În aceste condiţii, se impune ca toate instituţiile implicate în procesul de prevenire a formelor infracţionale să fie în măsură să îşi adapteze 
rapid mijloacele şi metodele de reacţie. Adoptarea unei politici de combatere a criminalităţii la nivel internaţional prin care să se contracareze fenomenul infracţional apare ca necesară. Singure, politicile naţionale nu mai sunt adecvate pentru provocările la nivel global fiind nevoie de noi abordări, inclusiv prin întâlniri de lucru multilaterale, cu discuţii directe între procurorii din diferite state pentru găsirea unor soluţii viabile problemelor de actualitate. Dezvoltarea parteneriatelor între organismele statale cu responsabilităţi în domeniu nu poate să conducă decât la întărirea capacităţii instituţionale prin găsirea celor mai bune soluţii. Intensificarea cooperării internaţionale în materie penală este benefică pentru îmbunătăţirea activităţii autorităţilor competente în ceea ce priveşte prevenirea şi combaterea infracţionalităţii internaţionale. Personal, sunt adeptul schimbului de experienţă între procurori şi ţin să amintesc că şi la nivelul Consiliului Europei, în Recomandarea Comitetului de miniştri nr. 19/2000 privind rolul procurorului în sistemul judiciar penal se reţine faptul că trebuie să fie făcute eforturi în diferite direcţii pentru a favoriza contacte directe între ministerele publice în cadrul cooperării internaţionale şi, mai ales pentru: difuzarea documentelor; stabilirea de contacte personale şi periodice între procurorii din diferite ţări, mai ales organizarea de întâlniri regulate între procurorii generali; organizarea de seminarii de lucru 
cu alte state, în chestiunile de ajutor reciproc, cât şi asupra chestiunilor comune de criminalitate sau dezvoltarea comunicărilor pe cale electronică. Ajutorul reciproc în materie penală se poate realiza numai prin stabilirea unor standarde minime privind legislaţia la nivel internaţional, urmate progresiv de o uniformizare a statutelor şi procedurilor obişnuite şi de o accelerare a aplicării lor. Adoptarea unor proceduri comune în materie penală trebuie să fie dublată de acţiuni concrete pentru atingerea obiectivelor, iar aceste obiective trebuie să aibă ca finalitate lupta împotriva fenomenului infracţional. Continuarea eforturilor în sprijinirea şi promovarea cooperării internaţionale pe linie penală reprezintă o cerinţă esenţială în lupta cu fenomenul infracţional, indiferent de statul la care ne raportăm. În încheiere, îmi exprim speranţa că dezbaterile care vor urma în cadrul reuniunii dumneavoastră, vor conduce la identificarea unor soluţii cu privire la problemele de interes comun în domeniul justiţiei penale şi vor contribui la îmbunătăţirea activităţii procurorilor din întreaga lume, deoarece societatea aşteaptă din partea dumneavoastră, a procurorilor, garantarea respectării drepturilor fiecărei persoane. Mulţumesc încă o dată organizatorilor, permiteţi-mi să vă adresez cele mai respectuoase salutări şi să vă urez succes! Vă mulţumesc mult. 

Am pregătit pentru această întâlnire un mic discurs, dar cred că mai important ar fi să vă ocup cele zece minute cât mi-am propus să vă vorbesc adresându-mă dumneavoastră direct, încercând să vă împărtăşesc ceva din experienţa mea în administraţie şi vorbindu-vă în acelaşi timp despre experienţa României. După cum ştiţi, România a părăsit totalitarismul acum 20 de ani. Astăzi suntem un stat membru al Uniunii Europene, un stat membru al NATO. Drumul de la comunism la o societate liberă a fost greu şi încă mai avem o distanţă bună de parcurs pentru a recupera diferenţele de dezvoltare dintre România şi statele europene care nu au cunoscut niciodată comunismul. Cel mai mare efort în procesul de transformare a fost cel legat de administraţie. În lipsa unei administraţii eficiente, o ţară progresează foarte greu. România a fost în situaţia ca în paralel să îşi modernizeze economia şi, în acelaşi timp, să îşi modernizeze administraţia. Vă pot spune din proprie experienţă că administraţia centrală a fost o frână în evoluţia economică şi cel mai adesea procesul de a pune piedici evoluţiilor economice s-a manifestat pe două paliere: pe de-o parte birocraţia excesivă, iar pe de altă parte corupţia. Sunt elemente care adesea frânează progresul unei societăţi. De aceea astăzi, deşi stat membru al Uniunii Europene şi stat membru NATO, România are ca prioritate modernizarea statului. Un stat modern înseamnă un stat cu instituţii capabile să răspundă rapid nevoilor cetăţenilor şi nevoilor companiilor. Un stat modern înseamnă un stat care nu consumă în exces resursele bugetului de stat pentru propria lui întreţinere şi funcţionare. Un stat modern înseamnă un stat în care funcţionarul public, de la Preşedinte până la cel mai neimportant funcţionar al statului, înţeleg că ei sunt la dispoziţia societăţii, la dispoziţia cetăţeniilor, la dispoziţia companiilor, şi nu invers. Acesta este punctul în care se află reforma statului din România în acest moment. Cei 20 de ani nu au fost suficienţi pentru ca aparatul de stat, oamenii care îl compun, să devină cu adevărat servitori ai cetăţeanului şi ai companiilor. Aici este şi o problemă de mentalitate. Este uşor să acţionezi ca funcţionar public, ca instituţie publică, în direcţia creării sentimentului de dependenţă al cetăţenilor faţă de instituţie. Este însă destul de dificil procesul de educare al funcţionarului public până la nivelul la care să înţeleagă că el este la dispoziţia nevoilor cetăţenilor şi companiilor. Acele societăţi, 
acele ţări care nu înţeleg necesitatea răsturnării raporturilor dintre stat şi cetăţean sunt ţări, sunt societăţi condamnate la a nu se dezvolta suficient de repede. Din acest punct de vedere v-aş mai spune un lucru din experienţa pe care România a trăit-o în aceşti 20 de ani - procesul de modernizare al aparatului de stat nu înseamnă numai funcţionar la dispoziţia cetăţeanului, instituţii la dispoziţia companiilor. El înseamnă şi un puternic proces de delegare a competenţelor de la nivel central către nivelul local. Este foarte greu să satisfaci solicitările, nevoile comunităţilor într-un stat centralizat. România a început acum 10 ani un proces de descentralizare a deciziilor, o descentralizare însoţită de transferul de resurse financiare către administraţiile locale, dar acest proces nu este încă finalizat şi nu el va putea fi considerat finalizat până când cele mai importante servicii destinate populaţiei nu vor fi controlate de administraţiile locale. În această perioadă pregătim transferul către administraţiile locale a spitalelor, a şcolilor, a structurilor de poliţie care vizează ordinea publică şi siguranţa cetăţeanului. Sigur, suntem la un stadiu pe care nici nu îl visam acum 20 de ani. Administraţiile locale au propriile lor taxe pe care le înacează, parte a veniturilor bugetului de stat rămân acolo unde ele se produc, adică la nivelul administraţiilor locale, dezvoltarea oraşelor ţine de decizia administraţiilor locale, asistenţa socială în cea mai mare parte 
ţine de administraţiile locale, aprobările de investiţii pe teritoriul comunităţilor ţin de voinţa şi de decizia administraţiilor locale. Dar încă nu am descentralizat sistemul de educaţie, sistemul de sănătate şi ordinea publică. Sunt elemente ale programului de reformă a statului pe care ni le propunem. Aş spune în încheierea intervenţiei mele că reforma statului, un stat reformat, înseamnă un stat în care comunităţile locale sunt implicate în decizie. Un stat reformat înseamnă un stat cu un sistem de sănătate care serveşte comunitatea în baza deciziilor luate pe plan local, un sistem de educaţie în care şcoala este administrată pe plan local. Un stat modern înseamnă un stat în care întregul aparat al statului este la dispoziţia cetăţeanului şi lucrează pentru cetăţean şi nu pentru el. Un stat modern înseamnă un stat care are o poliţie la dispoziţia comunităţilor locale. Un stat modern şi reformat înseamnă un stat în care Parlamentul lucrează eficient şi cu un număr de membri care să reflecte nevoile reale ale populaţiei şi nu exagerat dezvoltat ca număr de parlamentari. Aş mai spune că un stat modern înseamnă şi un Guvern, un Preşedinte, care au ca prioritate, în primul rând, binele cetăţenilor. Vă mulţumesc pentru onoarea pe care mi-aţi făcut-o de a mă asculta la cea mai înaltă şcoală a Administraţiei Kazahstanului şi vă asigur că nu voi uita această întâlnire. Am dorit să am o intervenţie mai scurtă pentru a da posibilitatea unui dialog. Vă mulţumesc mult! 

Domnilor ofiţeri, Doamnelor şi domnilor subofiţeri, Dragi soldaţi, Sunt astăzi la voi pentru că orice şef de stat are obligaţia să-şi arate respectul pentru militarii aflaţi în misiune, nu numai prin declaraţii, dar şi fiind alături de ei, ori de câte ori are ocazia. Înaltul Ordin cu care am decorat astăzi drapelul de luptă al Batalionului este semnul respectului meu dar şi al românilor pentru ceea ce faceţi. Aveţi o misiune grea, o misiune de îndeplinirea căreia depinde prestigiul Armatei Române iar, dacă privim la tot ce se întâmplă în Afganistan, de modul cum militarii NATO îşi vor îndeplini misiunea în Afganistan, depinde chiar credibilitatea organizaţiei. Aveţi o misiune de protejare a lumii civilizate, de terorism. O îndepliniţi alături de partenerii şi camarazii voştri americani, alături de partenerii şi camarazii statelor NATO. Nu aţi ezitat, atunci când a fost cazul, să vă puneţi viaţa în primejdie pentru ca misiunea să fie îndeplinită. În acelaşi timp, în ţară, evenimentele din Afganistan au preocupat instituţiile statului. Probabil că în zilele următoare voi promulga legea prin care serviciul militarilor voluntari se poate desfăşura până la vârsta de 45 de ani, cu asigurarea pensiei şi cu considerarea timpului petrecut în teatrele de operaţii, ca timp dublu de serviciu, în vederea pensionării. (...) În lunile următoare, efectivele Armatei Române în Afganistan vor creşte, ajungându-se anul acesta la până la 1800 de militari. Avem obligaţia faţă de parteneri, faţă de interesul NATO, faţă de interesul naţional, să facem acest efort care, în cele din urmă, să ducă la eliminarea riscurilor teroriste, care nu ameninţă doar poporul afgan ci chiar popoarele Europei, poporul român. Pentru ceea ce voi faceţi aici, în numele românilor vă mulţumesc, vă asigur că eroismul vostru aşază România în altă situaţie decât cea în care am fost obişnuiţi. Importanţa României în structurile euroatlantice devine tot mai mare, ca urmare a ceea ce voi faceţi în Afganistan, a ceea ce Armata Română a făcut în Irak. Îmi doresc mult, repet, îmi doresc mult, ca în timpul celui de-al doilea mandat al meu, să se întâmple ce s-a întâmplat în Irak în primul mandat, când militarii români au raportat “Misiune îndeplinită”. Vă mulţumesc!

Ziua de 15 martie este comemorată ca ziua de sărbătoare a maghiarilor de pretutindeni, aşa cum Ziua Naţională a României este un moment emoţionant pentru fiecare român, indiferent pe ce meridian al globului s-ar afla. Evenimentele evocate reprezintă atât revoluţia paşoptistă din Ungaria, parte integrantă a valului revoluţionar care a cuprins Europa în anii 1848-1849, cât chiar mai mult decât atât, şi anume aspiraţiile maghiarilor, ale românilor şi celorlalte naţiuni europene, legate de valorile modernizării şi emancipării naţionale. Scopurile urmărite au fost desfiinţarea iobăgiei, libertatea presei, abolirea cenzurii, suportarea în mod egal de către toţi cetăţenii a îndatoririlor publice. Deşi revoluţia a fost înăbuşită în toată Europa, idealurile revoluţiei au ieşit victorioase în timp, voinţa populară neputând fi înfrântă nici măcar prin puterea armelor. Revoluţia, începută pe 15 martie 1848, a întrunit un larg consens în societatea vremii şi a fost susţinută de cele mai luminate personalităţi ale epocii, uneori chiar cu preţul vieţii, cum a făcut-o poetul PetQfi SĂĄndor. Şi astăzi, ideea de modernizare a statului rămâne dorinţa majorităţii cetăţenilor, aşa cum reiese şi din rezultatul referendumului din noiembrie 2009, iar voinţa poporului, aşa cum ne demonstrează exemplul revoluţiei paşoptiste este de neînfrânt. Dragi concetăţeni maghiari, Înţeleg şi respect sentimentul de mândrie care vă cuprinde în această zi deosebită şi sunt alături de dumneavoastră. Maghiarii au dovedit în decursul istoriei că sunt un popor care a luptat pentru libertate. Au dovedit-o şi în anul 1956 când s-au ridicat împotriva dictaturii comuniste, dând o direcţie în acest sens în zona Centrală şi de Est a Europei, dar şi în decembrie 1989, când au participat la răsturnarea dictaturii comuniste din România. În acelaşi timp, cred că trebuie să fiţi mândri şi de calitatea dumneavoastră de cetăţeni români. România este patria comună a tuturor cetăţenilor ei, indiferent de originile acestora. Dacă în perioada dictaturii comuniste drepturile omului, între care şi drepturile persoanelor aparţinând minorităţilor naţionale, au fost nesocotite, în ultimii 20 de ani s-au făcut paşi ireversibili în construcţia unei societăţi democratice şi pluraliste, unde drepturile minorităţilor sunt garantate chiar prin Constituţie şi mai nou prin Tratatul de la Lisabona al Uniunii Europene care se întemeiează inclusiv pe respectarea drepturilor persoanelor care aparţin minorităţilor naţionale. Prezenţa 
reprezentanţilor maghiarilor în Parlamentul României, în administraţiile locale şi chiar în Guvern, reprezintă garanţia că relaţiile interetnice din România vor continua în aceeaşi sferă a normalităţii. În contextul actual, în care România şi Ungaria fac parte din aceeaşi mare familie europeană, cu scopuri comune de modernizare şi bunăstare a statului, asumarea acestei triple identităţi şi mândrii, de a fi maghiar şi cetăţean român, dar şi european totodată, a devenit mai uşoară şi mai naturală decât a fost vreodată în istorie. Toate acestea sunt necesare pentru o reală consolidare a democraţiei atât în România cât şi în Ungaria, pentru a şterge toate urmele vechiului regim puternic centralizat comunist. În încheiere, le transmit tuturor maghiarilor din România, cu ocazia sărbătoririi zilei de 15 martie, fericire şi bunăstare, şi să aibă încredere într-un viitor european mai bun, alături de toţi ceilalţi cetăţeni români. 

Suntem împreună la Oradea pentru a asista la inaugurarea oficială a Centrului de Excelenţă NATO HUMINT. Apariţia acestei importante organizaţii răspunde unui dublu comandament. Pe de o parte, această nouă instituţie vine să susţină procesul de transformare pe care Alianţa şi l-a asumat, proces vital adaptării la noile riscuri de securitate. Misiunea Centrului şi sarcinile asumate definesc un profil complex şi modern generând un real interes în rândul viitorilor beneficiari, adică structurile NATO şi naţiunile aliate. Unic în interiorul Alianţei, Centrul de Excelenţă HUMINT va avea o contribuţie semnificativă la dezvoltarea capabilităţilor opreraţionale şi fundamentarea politicilor în domeniul culegerii de informaţii din surse umane. În acest frumos oraş românesc, prin efortul său echipa multinaţională ce încadrează Centrul va ajuta la conturarea modalităţilor optime de pregătire a specialiştilor în informaţii. Pe de altă parte, această instituţie este o dovadă a modului responsabil în care România participă la pregătirea Alianţei pentru viitor. În baza experienţei semnificative pe care ţara noastră a acumulat-o în urma participării cu specialişti HUMINT la operaţiunile din Balcani, Irak şi Afganistan, ne-am oferit să găzduim acest centru la Oradea. România face astfel un pas important în conturarea profilului său Nord-Atlantic. Acceptarea propunerii noastre vine şi ca o confirmare şi recunoaştere a valorii pe care militarii români o dovedesc în teatrele de operaţii, inclusiv în domeniul informaţiilor militare şi a culegerii de informaţii din surse umane. Doresc să îmi exprim satisfacţia că, în cadrul acestui proiect, România s-a bucurat de parteneriatul Greciei, Ungariei, Sloveniei şi Turciei. Acestora li se vor alătura Slovacia şi Statele Unite ale Americii, state ale căror proceduri interne privind aderarea sunt în fază finală. Contribuţia tuturor acestor aliaţi subliniază profilul internaţional şi ideea de efort comun pusă în serviciul îndeplinirii obiectivelor NATO. Consider că dezvoltarea dimensiunii multinaţionale în cadrul colectivului va duce la dezvoltarea de produse valoroase, necesare asigurării unui grad ridicat de interoperabilitate. Succesul nostru ca aliaţi, în a ne asigura reciproc securitatea, depinde din ce în ce mai mult de modul în care cooperăm unii cu alţii. Intrarea României în rândul naţiunilor NATO, care promovează excelenţa în domenii prioritare ale procesului de transformare a Alianţei, este rezultatul unei munci asidue, a perseverenţei, 
a promisiunii de performanţă. Vreau să-i felicit pe toţi cei care au pus umărul la finalizarea acestui important proiect. Sunt încrezător că Centrul va deveni un etalon al profilului României în NATO şi un promotor al vizibilităţii ţării noastre pe plan internaţional. De asemenea, prin efortul militarilor din statele participante la acest proiect, NATO are în acest moment la dispoziţie o instituţie de elită, ingredient obligatoriu al reuşitei în campaniile pe care le avem de purtat. Vă mulţumesc tuturor! 

Bine v-am regăsit! Aş începe mulţumind AmCham pentru trei lucruri foarte importante pe care le-a făcut în România în ultimii ani. Primul este acela că peste 300 de firme membre ale AmCham au luptat greu cu criza economică în 2009, încă mai luptă şi în aceste luni ale anului 2010 cu efectele crizei financiare şi ale crizei economice, şi cu toate acestea au menţinut în România peste 150 de mii de locuri de muncă. Este primul motiv pentru care vă mulţumesc. De asemenea, aşa cum a rezultat şi din rapoartele pe departamente, AmCham a fost cel mai eficient partener al Guvernului Românei în corecţii aplicate legislaţiei, dar şi strategiilor în diverse sectoare ale activităţii guvernamentale. Este al doilea lucru pentru care vă mulţumesc. Şi, în sfârşit, cel de-al treilea: sunteţi singura astfel de organizaţie care a reuşit să furnizeze un bun consilier prezidenţial, pe Alexandra Gătej. Privind la economia românească, performanţele anului 2009 vă sunt cunoscute, sunt public cunoscute: o scădere a PIB de 7,1 la sută faţă de 2008, dar ceva mai bine decât estimările iniţiale care aveau în vedere o scădere chiar de 8,5 procente. Măsurile luate la timp prin realizarea acordului cu FMI, cu Uniunea Europeană şi cu Banca Mondială au fost cele care ne-au redat echilibrul economic iar anul 2009 a fost evident un an în care s-a produs o puternică ajustare a tuturor indicatorilor macroeconomici, dar probabil cea mai puternică ajustare s-a produs în reducerea masivă a deficitului de cont curent, element care punea în pericol economia românească. Acum, Guvernul este în plin efort de ajustare a cheltuielilor publice, atunci când vorbim de cheltuieli publice legate de consumul propriu al statului, cu excesul de funcţionari, cu excesul de sporuri, cu ineficienţa aparatului de stat. Este un proces dificil dar consecvenţa Guvernului mă încurajează să cred că Guvernul va reuşi din acest punct de vedere. Aş remarca, fără a mă lansa într-un optimism excesiv, cifrele lunii ianuarie care arată o creştere a producţiei industriale cu 7,1 la sută faţă de luna ianuarie 2009, un lucru încurajator, comparându-l în acelaşi timp cu creşterea la nivelul Uniunii Europene, care a fost de 1 la sută în ianuarie 2010 faţă de ianuarie 2009. De asemenea, tot legat de producţia industrială, constatăm o creştere a comenzilor pentru industria românească de 16,3 la sută, ceea ce reprezintă cea mai mare creştere procentuală a comenzilor din noiembrie 2008 încoace. Şi, în sfârşit, rămânând tot în zona semnelor 
pozitive pe care nu le voi epuiza, dar mă voi referi tot la această zonă de maxim impact: exporturile în luna ianuarie 2010 au crescut cu 19, 8 la sută faţă de ultima lună a anului trecut. Există semne pozitive, ceea ce nu înseamnă că nu înregistrăm semne de menţinere a crizei în domeniul construcţiilor, spre exemplu. Dar, semnele începutului de an ne permit să privim cu optimism la evoluţiile anului 2010 şi îmi permit să rămân consecvent, susţinând că este posibil să realizăm la nivelul anului 2010 o creştere economică de 1,3 la sută, aşa cum a fost prognozată la începutul anului. N-aş mai relua măsurile pe care le-a luat Guvernul în această perioadă de criză. Principalele măsuri au fost cele legate de acordul cu FMI, Uniunea Europeană şi Banca Mondială şi ele ne-au permis, pe de-o parte acoperirea deficitului bugetar, iar pe de altă parte consolidarea rezervelor Băncii Naţionale, elemente esenţiale. În interiorul acestor piloni s-a desfăşurat ceea ce bine ştiţi, fie că vorbim de Prima Casă, de Programul Rabla, fie că vorbim de facilităţi pentru lansarea de IMM-uri pentru tineri, sau multe alte măsuri cu impact mai mic, dar care toate la un loc au contribuit la acea diminuare a căderii economice de la 8,5 la sută la 7,1 la sută. Rămâne prioritar ceea ce am asumat şi în campanie, ceea ce a asumat şi Guvernul ca şi program, adică reforma statului. Această criză ne-a arătat cât de ineficient şi costisitor funcţionează statul român. Şi, dacă tot s-a văzut atât de bine şi de către 
toată lumea, este foarte greu de contrazis afirmaţia că statul român are ca un al treilea obiectiv strategic, după intrarea în NATO şi în Uniunea Europenă, reforma statului. Când vorbim de reforma statului nu mă refer strict la reforma constituţională care, de asemenea, este un obiectiv dificil de realizat, dar care trebuie realizat. Mă refer în egală măsură la reforma sistemului de învăţământ şi, după cum vedeţi, forma care a fost respinsă de Curtea Constituţională a Legii educaţiei este din nou în discuţie, cu avantajul că ceea ce a trebuit negociat între cele două partide aflate la guvernare anul trecut, acum s-a limpezit şi noua Lege a educaţiei reflectă foarte corect toate principiile Comisiei prezidenţiale de evaluare a sistemului de educaţie românesc, comisie condusă de profesorul Miclea. Sper ca, până la sfârşitul actualei Legislaturi, noua Lege a educaţiei să fie aprobată de către Parlamentul României. S-a subliniat aici nevoia reformării sistemului de sănătate. Este parte a reformelor pe care Guvernul le vizează. Chiar săptămâna trecută, dar şi ieri, am avut discuţii cu Ministrul Sănătăţii, cu Primul-ministru, cu preşedintele Casei de Sănătate, şi veţi constata în luna aprilie lansarea unui proces de descentralizare, în primul rând. De asemenea, soluţii în ceea ce priveşte gratuităţile la medicamente, introducerea coplății, dar și un proces accelerat de descentralizare. Conducerea centralizată a sistemului de sănătate este falimentară. Una din marile priorități este punerea în funcțiune a sistemului informatic al Casei de Sănătate și al ministerului. Știu că aici ar putea fi firme care lucrează sau au furnizat deja echipamente acestui sistem. Decizia care s-a luat a fost ca toate cele patru componente ale sistemului informatic să se afle la Casa de Sănătate, fără a se mai face acea împărțire între Minister și Casa de Sănătate, singurul acces al ministerului la informații și la controlul datelor din sistem. Discutând în continuare despre priorități, vizăm în mod categoric reformele din agricultură. Aici nu este vorba numai de investiții, ci trebuie să găsim soluția consolidării suprafețelor de teren. Încă avem 1,6 milioane de mici fermieri, iar aici altceva decât o agricultură de subzistență nu se poate face. În partea a doua a anului și în baza discuțiilor care se vor organiza cu sindicatele din agricultură se vor încerca măsuri legislative care, pe de o parte să nu mai îngăduie abandonarea pământului și rămânerea în nelucrare - anul trecut am avut 
peste 3 milioane de hectare de pământ în această situație -, iar pe de altă parte să stimuleze prin mijloace fiscale vânzarea pământului și consolidarea suprafețelor, în așa fel încât să se poată face o agricultură eficientă. Dacă ne referim la investiții, una din priorități, dincolo de investiția în produse agricole, este legată de crearea unui sistem de colectare a producției și distribuție, de asemenea, în întreprinderi mici și mijlocii în mediul rural, care să vizeze valorificarea producției agricole în mediul rural. La fel, în ceea ce privește obiectivele, vizăm dezvoltarea turismului. Este o resursă naturală pe care o avem. România a întârziat foarte mult procesul de privatizare a turismului, ceea ce a făcut să rămânem chiar în urma unor țări vecine din acest punct de vedere. Nu în ultimul rând, IT, unde investițiile făcute deja în România probează că România are resursă umană și suficientă inteligență pentru a fi pusă la dispoziția companiilor americane specializate în IT. De altfel, extinderile de rețele în bandă largă sunt una din prioritățile Ministerului Comunicațiilor și, fără a vă putea da cifre și proiecte exacte, știu că este una din zonele de dezvoltare pe care industria IT o vizează în România. Aș face un comentariu cu privire la parteneriatul public privat - susțin acest tip de investiție, dar îmi doresc acel tip de parteneriat public privat care să fie chiar un parteneriat public privat. De prea multe ori a apărut PPP, dar era orice altceva numai parteneriat 
public privat nu. Când este vorba despre parteneriat, chiar cuvântul principal spune că trebuie să fie un parteneriat între privat și stat, nu o împărțire incorectă a responsabilităților și a veniturilor dintr-un astfel de parteneriat. Una din problemele care s-a ridicat ca subiect la fiecare întâlnire a fost cea legată de corupție. Vă pot spune că există o determinare a instituțiilor statului să diminueze acest fenomen, fără a avea pretenția că îl vom putea elimina. Dar vă asigur că instituțiile din statul român responsabile de lupta împotriva corupției au devenit tot mai convinse de nevoia de a lupta împotriva acestui fenomen, și în același timp devin și tot mai eficiente. Înțelegem foarte bine că nimic nu va mai fi ca înainte de criză. Probabil că acele creșteri spectaculoase, de 7, 8 la sută pe an, bazat de multe ori numai pe consum, reprezintă evoluții care nu mai pot fi luate în considerare în perioada următoare. Creșterile vor fi mai mici, dar, sper eu, vor fi așezate pe ceea ce înseamnă creștere, dezvoltare durabilă. Facem o prioritate din modernizarea sistemului energetic. Dincolo de angajamentele pe care România și le-a asumat ca membră a Uniunii Europene, de reducere a emisiilor de carbon cu 20 la sută până în anul 2020, este foarte limpede că energia regenerabilă nu va putea susbstitui lipsa de retehnologizare în producția noastră de energie electrică. De aceea, pe lista de investiții, pe lista în care vă recomand să priviți legat de posibilitatea de a investi în România, se află termocentrale din România, care trebuie modernizate și adaptate la tehnologii care să răspundă exigențelor la nivelul Uniunii Europene. Cu siguranță în perioada următoare ne vom mai întâlni, și aș fi bucuros să ne întâlnim după Consiliul European ce va avea loc la Bruxelles mâine și poimâine, Consiliul European care, sper eu, va adopta noua strategie a Uniunii Europene, strategia UE-2020. Este cea care va trebui să continue obiectivele strategiei Lisabona. Obiectivele României se vor confunda din punct de vedere al evoluțiilor viitoare cu strategia UE-2020. Ca ultimă informație - atât în discuțiile pe care le-am avut în ianuarie cu Fondul Monetar Internațional, săptămâna trecută cu noul director al Băncii Mondiale pentru Europa și Asia, obiectivul nostru este să continuăm colaborarea cu aceste instituții, chiar și după ce economia românească va ieși din criză. Sigur, nu neapărat având nevoie de finanțarea de la Fondul Monetar Internațional, deci nu estimez că vom avea nevoie 
de un nou acord stand-by, dar vom rămâne într-un acord de asistență atât cu Fondul Monetar Internațional, cât și cu Banca Mondială. Obiectivele acestei colaborări cu instituții precum Fondul și Banca Mondială vor fi cele care decurg din calitatea noastră de membră a Uniunii Europene. Deci, programele pe care le vom dezvolta cu Fondul și cu Banca Mondială vizează în primul rând asistență tehnică, și vor avea ca obiective obiectivele care vor rezulta din noua strategie UE 2020, obiectivele pe care le avem de îndeplinit în programul de convergență și utilizarea cu prioritate a fondurilor de la Uniunea Europeană. Cam acestea sunt elementele pe care am considerat că este bine să vi le aduc la cunoștință. Înțeleg că avem puțin timp rezervat și pentru întrebări, eventual ceea ce nu am acoperit voi rezolva atunci. Aș vrea să închei fiind din nou împotriva curentului general din presa românească - sunt optimist cu privire la România. Vă mulțumesc! 

Am participat cu plăcere la bilanţul din acest an al Serviciului Român de Informaţii, cu atât mai mult cu cât el se suprapune cu împlinirea vârstei de 20 de ani a noului Serviciu. Este un serviciu care s-a transformat puternic, iar eu pot spune că am fost martorul evoluţiei Serviciului de când avea vârsta de 15 ani, era minor, şi până după majorat - iată, are astăzi 20 de ani -, şi o să-l mai observ până când va ajunge la maturitate, la 25 de ani. Anul trecut le spuneam la bilanţ: "La revedere, dar ştiu eu, să vedem!". Uite că românii au vrut să am ocazia să mă reîntâlnesc cu Serviciul, cu ocazia bilanţului. Câteva aprecieri, poate duse mai mult în sfera politică. În primul rând, este un serviciu cu oameni noi şi este un serviciu cu obiective noi, chiar faţă de obiectivele şi oamenii pe care îi avea în 1990. De asemenea, Serviciul Român de Informaţii a devenit un serviciu respectat ca partener al celor mai importante servicii de informaţii din NATO şi din Uniunea Europeană. Aş spune că Serviciul a parcurs un proces de modernizare accelerată în ultimii cinci ani, şi aici vreau să menţionez şi meritele fostului director Timofte - Dumnezeu să-l ierte! - şi meritele deosebite ale domnului director Maior în implementarea procesului de reformă a serviciului. Ţin să fac o menţiune, care poate fi de eventual sprijin pentru ziarişti şi analişti, fără să fie un reproş. Am observat că foarte mulţi au ori o tentă de ironie, ori de reproş, atunci când vorbesc de mijloacele pe care Serviciul Român de Informaţii le utilizează în culegerea de informaţii. Vreau să vă asigur că sunt aceleaşi mijloace de a culege informaţii pe care le utilizează toate serviciile moderne din lume, de la satelit până la banala ascultare a telefoanelor, atunci când sunt probleme de securitate naţională şi când sunt autorizate de judecător. Marea problemă este în slujba cui şi a ce sunt puse aceste informaţii. Doar îi atenţionez pe cei care mai fac confuzii că fosta Securitate utiliza mijloace asemănătoare pentru a susţine un regim dictatorial şi un partid unic, pe când noul Serviciu de Informaţii al României utilizează informaţia pentru apărarea legii şi pentru apărarea Constituţiei. Utilizarea informaţiei este fundamental diferită de ceea ce se făcea înainte de Revoluţie şi chiar în cursul anilor 90. De altfel, un lucru pe care l-am remarcat şi în intervenţia pe care am avut-o la bilanţ este a doua parte a anului trecut. Vă este cunoscută perioada de instabilitate politică generată de interese 
de partid, de interese electorale - nu de interesul naţional, ce-i drept. Faptul că în toată această perioadă de instabilitate politică Serviciul a rămas neutru, neimplicat politic, neangajat în informaţii strecurate la presă, neangajat de o parte sau de alta a partenerilor de dispută politică, a fost pentru mine semnalul de maturizare a serviciului. Şi am convingerea că nimeni nu mai poate influenţa politic funcţionarea Serviciului Român de Informaţii, ca de altfel şi a colegilor de la SIE. Nu spun acest lucru şi despre servicii departamentale. Vorbesc de cele două mari servicii care sunt coordonate de CSAT. Pentru acest lucru îi felicit public pe toţi ofiţerii Serviciului Român de Informaţii. Faptul că Serviciul Român de Informaţii s-a transformat relativ rapid într-un serviciu modern şi inatacabil din punct de vedere al jocurilor politice se datorează şi stabilităţii. Atât eu, cât şi cei doi directori cu care am lucrat în primul mandat, am avut consensul neschimbării şefilor structurilor teritoriale la insistenţa partidelor. Continuitatea a fost unul dintre elementele de bază care au permis modernizarea Serviciului Român de Informaţii. Aş sublinia şi eu ceea ce am subliniat şi la bilanţ: necesitatea absolută a modernizării legislaţiei. Serviciul s-a modernizat, iar Parlamentul încă nu a fost în măsură să adopte legislaţia care să vină la întâlnire cu procesul de modernizare pe care însuşi Serviciul l-a parcurs. Mă refer la modernizare în mod deosebit şi în zona misiunilor. 
Avem o legislaţie care a fost concepută la începutul anilor 1990. Legislaţia nu mai corespunde misiunilor Serviciului ca efect al intrării ţării în NATO, al intrării ţării în Uniunea Europeană, al dezvoltărilor prezenţei militarilor americani în baze militare româneşti, al dezvoltărilor legate de scutul antirachetă. Ameninţările s-au multiplicat iar mijloacele legislative, mijloacele de acţiune ale Serviciului trebuie puse în concordanţă cu noile realităţi şi cu realităţile viitoare ale României. De aceea, fac şi eu un apel la Parlament, care are proiectele noii legislaţii încă de acum patru ani, să accelereze procesul de a pune la dispoziţia serviciilor de siguranţă naţională noul pachet de legi. Aş mai face câteva remarci cu privire la obiectivele Serviciului. Ele rămân ca listă aşa cum au fost şi anul trecut şi se consolidează ca dimensiune şi ca efort care trebuie investit în aceste direcţii. Şi mă refer la lupta împotriva crimei organizate, la lupta împotriva traficului de droguri, la combaterea criminalităţii cibernetice, extremismul, care, de asemenea, trebuie ţinut sub supraveghere, indiferent ce tip de extremism este şi cine îl afişează, mai ales într-o perioadă de criză economică, când mişcările extremiste riscă să devină mai credibile decât ar trebui să fie. Nu în ultimul rând, un obiectiv strategic major al Serviciului Român de Informaţii la nivel naţional şi la nivel teritorial este lupta împotriva corupţiei. Multe dintre acţiunile altor instituţii au fost susţinute de către Serviciul Român de Informaţii, iar solicitarea pe care am făcut-o astăzi şi Biroului Executiv, şi plenului, la bilanţ, a fost concentrarea pe furnizarea de informaţii către Parchete, a informaţiilor legate de corupţie, indiferent în ce zonă politică sau instituţională apar. Am mai menţionat la bilanţ - ceea ce spun şi public - faptul că în ultimii ani, şi în mod deosebit în anul 2009, analizele şi informaţiile furnizate Preşedinţiei, Guvernului au fost de o acurateţe deosebită şi s-au constituit în elemente de decizie, în elemente care au contribuit la decizii. Cam acestea sunt cele ce, cred eu, pot fi spuse. Aş menţiona, doar pentru a avea dimensiunea implicării Serviciului Român de Informaţii, cazul Ciorogârla şi cazul de spionaj care a dus şi la unele expulzări de diplomaţi în care Serviciul Român de Informaţii a fost implicat. În cazul Ciorogârla, în recuperarea în mare parte din armele furate, iar în celălalt caz, a fost dezbătut în presă, dar îl menţionez ca element. 
Vă mulţumesc! 

Bună dimineaţa, Bun găsit şi Sărbători Pascale în linişte vă doresc încă de pe acum. Aş spune câteva cuvinte doar pentru că am convingerea că esenţa dezbaterii va fi în intervenţiile pe care dumneavoastră le veţi face. Nu pot să încep fără a face câteva observaţii legate de atmosfera creată în jurul Legii aşa cum ea a fost afişată pe site-ul Ministerului Educaţiei şi aşa cum deja pare a fi respinsă de unele categorii. Cred că trebuie să plecăm de la realitate, iar realitatea este că sistemul educaţiei din România este unul din cele mai slabe din Europa şi, îndrăznesc să spun, cel mai slab din interiorul Uniunii Europene din punct de vedere al performanţelor absolvenţilor. Acest lucru este demonstrat nu numai de analize ale specialiştilor, ci este demonstrat şi de testele europene care s-au făcut în România în perioada 2001, 2006, 2007. Succesiunea acestor teste arată o continuă depreciere a calităţii sistemului de educaţie din România, ceea ce reclamă intervenţie urgentă, intervenţie urgentă în adaptarea sistemului de educaţie românesc la realităţile economiei, la realităţile competiţiei, căreia România trebuie să-i facă faţă, pentru a-şi putea asigura evoluţia pozitivă. Nu îndrăznesc să spun pentru a-şi putea asigura prosperitatea, dar, pe fond, aceasta este cheia creşterii nielului de trai al românilor: educaţia. V-aş spune câteva cuvinte despre ultimul Consiliu European la care am participat şi care stabileşte ţintele principale ale agendei UE 2020, cea care e continuatoarea Agendei Lisabona. Vă pot spune că la Consiliul care s-a desfăşurat joi şi vineri, săptămâna trecută, au fost enunţate cele cinci obiective majore ale Agendei UE 2020, urmând ca la Consiliul din iunie acestea să fie adoptate. Dar vreau să ştiţi că, din cele cinci obiective, sunt două care în mod net vizează sistemul de educaţie şi o să le dau citire. Unul din obiective este ca rata părăsirii timpurie a şcolii la nivelul Uniunii Europene să se reducă cu 10% până în 2020. De asemenea, un alt obiectiv este ca populaţia având vârste între 30 şi 34 de ani, în proporţie de 40%, să devină absolventă a unui sistem de învăţământ superior. Nu aş vrea să pară că forţez lucrurile, spunându-vă că un alt obiectiv este reducerea sărăciei la 20 de milioane de cetăţeni, deci în 2020 să avem 20 de milioane de cetăţeni care au ieşit din zona sărăciei şi pot duce o viaţă normală. În mod categoric şi acest obiectiv este legat de educaţie, de calitatea sistemului de educaţie. Un alt obiectiv care vizează într-un 
fel educaţia, poate pe un palier mai înalt, este cercetarea şi Agenda 2020 a Uniunii Europene propune ca toate statele membre să aloce 3% din Produsul Intern Brut pentru cercetare, într-o structură care să vizeze o contribuţie a statului de circa 1% şi atragerea în procesul de cercetare a marilor companii cu încă 2%. Mie mi se pare că până şi problema, ţinta legată de rata de ocupare este legată tot de educaţie, este cea de-a cincea ţintă, dacă vreţi, a Agendei UE 2020 şi care vizează ca populaţia cu vârste între 20 şi 64 de ani să fie ocupată în câmpul muncii în proporţie de 75%. Indiscutabil, nu există obiectiv al Agendei 2020 a Uniunii Europene care să nu fie legat practic de calitatea educaţiei. În aceste condiţii, mi se pare în neregulă că în acest moment au apărut deja voci care pun sub semnul întrebării schimbarea structurală a sistemului de educaţie din România, considerând că nu este oportun să facem acest lucru într-o perioadă de criză. Doamnelor şi domnilor, Cred că exact acesta este momentul în care să facem ce trebuie pentru creşterea performanţelor sistemului de educaţie, pentru că reforma educaţiei nu este un lucru care să menţină România în situaţia de criză, ci dimpotrivă. O reformă în sistemul de educaţie poate ajuta la ieşirea României din criză şi în mod cert este soluţia care să prevină intrarea României în viitoare crize economice. Nu în ultimul rând, aş face menţiunea că mi se pare nepotrivit să sacrificăm mereu viitorul, viitorul unor reforme importante, 
susţinând că avem acum lucruri mai urgente de făcut, de genul trebuie să ieşim din criză. Nu poate fi susţinut un astfel de argument. Am mai văzut abordări de genul acelora care susţin că proiectul de lege este un soi de schimbare a schimbării. Daţi-mi voie să vă spun că până acum nu s-a făcut nicio schimbare în sistemul de educaţie, ci s-a făcut doar ceea ce putem numi cârpirea sistemului de educaţie. Facem acest lucru de 20 de ani. Dacă este cineva care se revendică reformator al sistemului de educaţie în aceşti 20 de ani de la Revoluţie, vreau să-l invit să privească rezultatele acestei reforme şi rezultatele acestei reforme sunt copii tot mai slabi pregătiţi, cu tot mai puţine şanse de a face faţă competiţiei pe piaţa forţei de muncă, copii tot mai puţin pregătiţi să facă faţă pieţei forţei de muncă la nivel global. Deci, după părerea mea, cei care revendică reforma în educaţie au astăzi rezultatul reformelor pe care le-au făcut în ultimii 20 de ani, privind la rezultatele testelor internaţionale, la faptul că nu avem nicio universitate în primele 500 din lume. Sunt realităţi. Nu este nevoie să le dezbatem, pentru că le putem citi cu uşurinţă oriunde. De aceea, v-aş face propunerea ca dezbaterile legate de Legea educaţiei în primul rând să fie depolitizate. Nu putem privi eficienţa sistemului de educaţie românesc şi condamnarea eventuală la înapoire a României de pe poziţii ideologice. Propunerea mea este să privim această reformă structurală, profundă a sistemului de educaţie românesc de pe poziţia oamenilor responsabili, responsabili de prezent, dar mai ales resposabili de viitorul ţării. România nu poate fi competitivă fără un sistem de educaţie modern, care să dea copiilor, tinerilor, competenţe, şi nu să-i oblige la memorarea unor cunoştinţe pe care oricând le găsesc şi pe site-urile pe care le accesează în fiecare zi. Aş spune câteva cuvinte despre noua lege a educaţiei, dar nu înainte de a mai sublinia o dată că singura soluţie pentru a ajunge la o lege bună este să avem o abordare depolitizată faţă de priorităţile din educaţie şi să nu privim de pe poziţia intereselor de grup, fie ele ale profesorilor, ale elevilor sau mai ştiu ale cărei alte categorii. Lucrurile trebuie privite din punct de vedere al interesului naţional, al interesului de a nu face din România o insulă de slabă dezvoltare în interiorul Uniunii Europene. Aş mai aduce aminte un lucru - reclamaţia publică legată de dezbatere, o dezbatere pe care am vrea să o lungim la infinit. De 
fapt este, în opinia mea, paravanul sub care se ascunde intenţia de a bloca o nouă lege a educaţiei, o lege care să răspundă nevoilor societăţii româneşti. De ce fac această afirmaţie? Vă aduceţi aminte foarte bine că o comisie prezidenţială competentă a pus un diagnostic sistemului de educaţie. Un raport de evaluare a sistemului de educaţie care a fost extrem de neutru din punct de vedere politic şi extrem de competent din punct de vedere al celor care au facut analiza. În baza acelui diagnostic, noi, toţi, partide politice, sindicate, ONG-uri, am semnat un Pact pentru Educaţie, în care depolitizarea era unul dintre obiective, dar se stabileau acolo principalele obiective ale unei noi legi a educaţiei. În baza Pactului pentru Educaţie s-a elaborat o strategie de implementare a celor ce am semnat prin Pact. Şi, în sfârşit, astăzi avem Legea, proiectul de lege aşa cum am stabilit în principalele coordonate ale Pactului pentru Educaţie. Cred că este foarte greu să fim contradictorii. A fi contradictoriu cu ceea ce ai semnat la Pactul pentru Educaţie nu înseamnă decât că ai adoptat o poziţie de a câştiga timp, în speranţa că nu mai apare Legea. Iată că Legea a apărut şi ea corespunde integral principiilor negociate şi de toţi susţinute ale Pactului pentru Educaţie. Cele subliniate în Pactul pentru Educaţie se materializează în lege şi aş aminti educaţia timpurie, educaţie timpurie care se finalizează cu anul pregătitor, ce devine obligatoriu. Aş aminti că în Pact vorbeam de faptul 
că structura sistemului de învăţământ preuniversitar trebuie să fie predictibilă şi să se apropie de elev. Este ceea ce se face prin introducerea clasei a IX-a în învăţământul gimnazial, în aşa fel încât abandonul şcolar, care era între clasele a VIII-a şi a IX-a, să fie diminuat ca impact şi, pe de altă parte, cumulat cu clasa pregătitoare, să ajungem la învăţământul obligatoriu de zece ani. Noua lege vizează şi formarea de competenţe, cele opt competenţe recomandate de Uniunea Europeană ca fiind comptenţe pe care un absolvent trebuie să le aibă pentru a face faţă concurenţei de pe piaţa muncii. Nu în ultimul rând, reducerea orelor pe care copilul le petrece la şcoală, la gimnaziu - de la 29 la 25 de ore, la liceu - de la 30 la 28 de ore. Noua legislaţie introduce testările, evaluările ca un mijloc de a corecta nivelul de pregătire a elevului. Testările nu se mai fac doar la sfârşit şi cu asta calificativul şi bună ziua. În perioade intermediare terminării ciclului de învăţământ se organizează testări pentru a da posibilitatea cadrelor didactice să corecteze nevoile de pregătire ale tânărului, ale copilului. Descentralizare este un alt deziderat al Pactului, care se realizează prin prezenta lege, fie că vorbim de descentralizarea financiară, fie că vorbim de descentralizarea administrativă. De asemenea, în segmentul de descentralizare vedem şi dreptul şcolii de a utiliza orele lăsate la dispoziţie de programa obligatorie: 20% din ore la nivel de gimnaziu, 30% din ore la nivel de liceu, în condiţiile în care asupra acestui portofoliu de ore de învăţământ nimeni, în afară de conducerea şcolii, nu poate interveni. O conducere care, de asemenea, este proiectată a deveni mult mai apropiată de comunitate şi de beneficiarii sistemului de educaţie, consiliile de administraţie având o treime dascăli, o treime reprezentanţi ai administraţiei locale, o treime reprezentanţi ai părinţilor. Nu în ultimul rând, aş sublinia importanţa compatibilizării ofertei şcolare cu noile abordări ale tinerilor, adică prietenia tinerilor cu calculatorul. Prin noua lege se introduce obligativitatea de a se crea platforme informatice, biblioteci şcolare virtuale, pe care să le poată accesa orice elev. Deci, cred că în învăţământul preuniversitar aceste elemente sunt elemente consistente de reformă şi care, în acelaşi timp, vor duce la obţinerea de competenţe de către copil, la capacitatea lui de a se adresa direct pieţei forţei de muncă la terminarea fiecărui ciclu şcolar. În ceea ce priveşte 
învăţământul superior, am luat notă de o afirmaţie a rectorilor, nu am văzut scrisoarea, îi rog pe domnii rectori, bănuiesc că au reprezentanţi în sală, să ia notă de faptul că noua lege nu atinge autonomia şcolară, sigur, poate atinge grupurile din universităţi şi eu nu vreau să discut despre ele, dar ştiu ce atinge. Vă rog să nu confundaţi grupurile din universităţi cu autonomia universitară. Nu fabricăm şi nu putem accepta o autonomie a grupurilor de interese din unele universităţi. Vrem o autonomie a universităţilor în favoarea studentului şi a profesorului. Mi se pare că la învăţământul universitar clasificarea universităţilor este esenţială pentru ca tinerii care vor să facă studii universitare să ştie cărei categorii de universitate i se adresează în încercarea de a obţine o diplomă. De asemenea, ierarhizarea programelor de studii mi se pare esenţială, şi ea este un element de modernizare şi de eficientizare a sistemului de învăţământ universitar. După părerea mea, contrar afirmaţiilor făcute la întâlnirea rectorilor, viaţa universitară se democratizează prin introducerea prevederilor din proiectul de lege. Se democratizează concomitent cu instituirea unui sistem managerial de conducere. Sigur, poate pe unii îi deranjează introducerea sistemului corporatist de conducere a unei universităţi. Trebuie să le spun că marea majoritate a universităţilor din clasamentul Shanghai au un sistem corporatist de conducere. Acesta pare a fi cheia succesului în învăţământul universitar, 
sistemul în care rectorul, managerul universităţii este desemnat prin concurs, la fel şi decanii, şi oamenii îşi pot face o echipă cu care să conducă universitatea, şi nu grupuri de influenţă care stabilesc soarta universităţii: ce se învaţă, cum se învaţă, ţinând cont prea puţin de exigenţele studenţilor. Legea va genera înăsprirea condiţiilor de asigurare a calităţii. Asigurarea calităţii va fi unul din obiectivele principale pentru învăţământul universitar şi, de asemenea, constituirea registrului matricol unic va fi o altă încurcătură pe care Legea o prefigurează pentru a preveni fraudele în sistemul de eliberare a diplomelelor în învăţământul superior românesc. Legea promovează universitatea centrată pe student. Domnilor, v-aş ruga să observaţi o afirmaţie făcută foarte de curând de unul din statele importante din Uniunea Europeană şi care începe să demonteze un mit al medicilor pregătiţi în universităţile româneşti. Este vorba despre proaspetele afirmaţii venite din Franţa, care spun negru pe alb că medicii români sunt slab pregătiţi. De altfel, vă pot spune că o comisie prezidenţială care evalua sistemul de sănătate din România arată că rata de rateu în diagnostic ajunge la peste 40% în sistemul de sănătate românesc. Este un efect al sistemului de educaţie. Adică, unui om care are o boală i se prescrie o reţetă pentru altă boală. Un om care nu trebuie operat este operat. Deci, cam aici se învârte calitatea într-o zonă extrem de sensibilă a vieţii de zi cu zi a cetăţenilor, ca efect al calităţii sistemului de educaţie din România. Nu trebuie să vă spun că România nu este în primele cinci pentru niciuna din ţările Uniunii Europene ca nivel de atractivitate din punctul de vedere al studenţilor care să vină să studieze în România. Nu am vrut ca intervenţia mea să fie una care să supere, dar vreau să fie o intervenţie care să dea tonul discuţiilor. Avem nevoie de o dezbatere cinstită, onestă, în care să înţelegem că fără un sistem de educaţie reformat, care să răspundă nevoilor de competiţie pe care România le are pentru a asigura cetăţenilor ei un trai mai bun în perioada următoare nu avem nicio şansă. Şansa României este legată de educaţie. Vă pot spune că la acest Consiliu - şi cu asta închei consideraţiile legate de conţinutul Legii în dezbatere - atunci când a venit vorba de cauzele crizei şi de ce Europa este ultimul continent din punct de vedere al relansării - practic încă nu s-a relansat - una dintre cauze a fost şcoala, educaţia. Vă rog să îmi permiteţi 
să citez din notiţe: “Lipsa de educaţie potrivită este cauza situaţii Uniunii Europene, Europa fiind singurul continent care nu s-a relansat după criza economică”. Şi în interiorul situaţiei educaţiei în Uniunea Europeană, cea mai mare problemă din punct de vedere al performanţelor sistemului de educaţie le au ţările nou intrate. Iar în interiorul acestui grup, România este una din ţările care stă cel mai rău - aţi observat că şi Bulgaria ne-a depăşit la ultimele teste internaţionale. Aceste realităţi trebuie să ne facă să privim cu responsabilitate dezbaterea şi, mai ales, Legea. Eu sunt de acord cu dumneavoastră că, poate, termenul de două săptămâni este prea scurt, având în vedere că deosebirea între proiectul Legii pe care Guvernul şi-a asumat răspunderea la Parlament şi acesta este că a fost “defrişat” de negocierile din alianţa aflată la putere în momentul în care Legea a fost promovată. La acel moment s-au făcut, se pare, unele concesii care au ieşit din Pactul pentru Educaţie dar interesul Guvernului a fost ca totuşi, menţinându-se fondul Pactului pentru Educaţie, Legea să fie promovată. Deosebirea între acea Lege şi ce avem acum pe masă este că proiectul actual a fost “defrişat” de tot ceea ce nu era în Pactul pentru Educaţie sau a fost curăţat de tot ceea ce aşeza în poziţii negociate Pactul pentru Educaţie. Acum este Pactul pentru Educaţie transpus în Lege curat, aşa cum l-am semnat noi toţi. Închei intervenţia mea cu un apel la dumneavoastră: de ceea ce se 
va decide legat de forma educaţiei depinde competitivitatea României şi, implicit, şansa românilor de a trăi mai bine în interiorul Uniunii Europene. Dacă nu, vom rămâne cu un deficit de cont curent uriaş, aşa cum suntem acum, pentru că nu avem capacitatea să facem producţie competitivă pentru piaţa europeană şi pentru alte pieţe. Dacă vom avea oameni bine pregătiţi, vom aveam această capacitate şi nu vom mai trăi din împrumuturi ca să ne plătim salariile. Eu vă mulţumesc mult şi vă doresc mult succes şi închei rugându-vă să aveţi o abordare depolitizată şi departe de interesele de grup, privind la un singur interes: interesul ca România să aibă o categorie de specialişti competitivi care la rândul lor să facă economia românească competitivă. Vă mulţumesc mult! 

Bună ziua! Este plăcut că deja am început să avem comisari şi foşti comisari europeni, înseamnă că dobândim vechime în Uniune. În primul rând aş vrea să mulţumesc Reprezentanţei Comisiei Europene la Bucureşti pentru organizarea acestui eveniment, un eveniment care, alături de Grupul pentru economie aplicată, ne va prilejui un schimb de opinii, pentru că mă îndoiesc că în acest moment cineva are opinii ferme cu privire la noul document pe care l-a lansat Comisia Europeană la Consiliul de primvară - Europa 2020. Sigur, documentul a fost discutat în ultimul Consiliu. El a fixat deja trei din cinci repere, dar toate aceste repere pot deveni realitate a statelor membre ale UE dacă, la nivel naţional, fiecare îşi asumă o parte din obiectivul global al Uniunii Europene. Înainte de a trece la câteva enunţuri politice legate de Uniunea Europeană şi de agenda UE 2020, aş vrea să atrag atenţia că poate în discuţie şi nu cred că ar fi rău ca România să aibă curaj să-şi pună întrebarea cât de competitivi putem fi în viitor dacă ne menţinem pe parametrii Europei sociale. Este o întrebare pe care eu mi-o pun. Privesc la competiţia aspră dintre Uniunea Europeană, Statele Unite, China, India, marii actori globali, şi mă întreb: suntem capabili ca într-o Europă socială să facem faţă, să rămânem competitivi cu economii precum cea a Statelor Unite sau a Chinei? Sigur, răspunsul pe care europenii şi-l doresc ar fi că da. În acelaşi timp, trebuie să găsim modalitatea de a face din acest "da" o realitate, şi nu un simplu enunţ politicianist. Cred că ar trebui să avem curaj să dăm un răspuns acestei întrebări, pe care vă mărturisesc eu mi-o pun de ceva vreme. Sper că agenda UE 2020 este unul din răspunsuri la această întrebare, însă va trebui să avem grijă să avem un final mai bun decât cel al Agendei Lisabona, pe care agenda UE 2020 o continuă. Ştiţi probabil că situaţia de criză a erodat practic aproape toate obiectivele pe care şi le-a propus Agenda Lisabona, în mod deosebit în zona de creştere a numărului de locuri de muncă. Este la fel de adevărat că în interiorul Uniunii Europene, fie că discutăm despre criterii în general, fie ele economice sau sociale, nu am constatat să existe soluţii şi abordări de îndeplinire a obiectivelor pentru situaţii de criză. Iată astăzi dacă luăm criteriile de la Maastricht, care sunt criterii esenţiale pentru statele membre ale Uniunii Europene, constatăm că aproape toate statele au ieşit din aceste criterii şi este parcă o consolidare a ceea ce 
putem afirma despre Agenda Lisabona. O agendă care a fost bine condusă până la un punct, dar nu a avut răspuns la situaţia de criză economică, iar finalul ei este, finalul implementării Agendei Lisabona este cel pe care îl vedem astăzi în toate statele Uniunii - cu un şomaj la nivelul la care era şomajul la lansarea Agendei Lisabona, cu o prăbuşire a producţiei industriale, cu o diminuare a produsului intern brut al Uniunii. Deci, cred că ar trebui să analizăm agenda 2020 şi prin prisma capacităţii noastre de a o îndeplini în orice condiţii. Vă mărturisesc că astăzi eu nu am un răspuns la aceste întrebări pe care eu însumi mi le pun şi cred că nimeni nu are un răspuns. Poate România va putea merge la Consiliul de vară şi cu soluţii legate de situaţii de criză. Ce facem dacă de-a lungul perioadei de implementare a agendei 2020 vor apărea situaţii deosebite? Vom fi capabili să ne menţinem obiectivele? Aş putea spune că din acest punct de vedere la ultimul Consiliu European a existat un nivel de prudenţă, adică implementarea obiectivelor pe care le vom definitiva la Consiliul de vară nu va mai fi sarcina Comisiei, ci va fi sarcina Consiliului. Consiliul European va fi cel care va da soluţiile, va monitoriza şi va fi responsabil în faţa cetăţenilor Uniunii de implementarea şi atingerea obiectivelor agendei 2020. Este o ridicare la palierul maxim de responsabilitate politică a implementării acestei noi agende europene, o ridicare la nivelul la care nu mai există scuze. Până acum 
foarte mulţi politicieni dădeau vina pe Comisia Europeană. Odată adoptată responsabilitatea pentru Consiliul European, acolo unde sunt şefii de stat şi de guvern, va fi foarte greu să se mai găsească scuze pentru neatingerea obiectivelor agendei. Aş continua spunând că Strategia Europa 2020 reprezintă un instrument util în susţinerea reformelor necesare într-o primă etapă pentru ieşirea din criză a statelor Uniunii Europene. Strategia poate oferi perspective mai bune pentru economia Uniunii Europene şi poate asigura convergenţa eforturilor comunitare şi ale statelor membre pentru depăşirea actualei crize şi creşterea competitivităţii europene în următorii ani. Sunt necesare eforturi susţinute, trebuie luate măsuri hotărâte pentru a putea creşte competitivitatea Uniunii Europene, astfel încât modelul social european, care defineşte Uniunea, să poată fi menţinut. Fără o competitivitate crescută la nivelul întregii Uniuni, la nivelul fiecărui stat membru, nu vom putea asigura pe termen lung sustenabilitatea modelului european. Strategia de la Lisabona a fost doar un succes parţial, iar criza a erodat în mare parte rezultatele pozitive obţinute. Multe din locurile de muncă create s-au pierdut, unele dintre ele definitiv. Avem nevoie de un nou cadru, mai eficace şi mai curajos, de consolidare a competitivităţii europene pentru următorul deceniu. Credem că propunerea Comisiei privind Strategia Europa 2020 poate să se constituie într-un asemenea instrument menit să facă din Uniune un actor economic important la nivel global, capabil să performeze în continuare pe termen mediu şi lung. Acesta este motivul pentru care la recenta reuniune a Consiliului European am susţinut agrearea cadrului general al Strategiei UE 2020. Ne dorim ca la reuniunea Consiliului de vară să putem agrea Strategia în forma sa finală. Permiteţi-mi să mă refer în continuare la câteva dintre elementele principale care definesc poziţia României referitoare la acest document. În ceea ce priveşte piaţa internă, Strategia Europa 2020 trebuie să devină cadru de consolidare a pieţei interne şi susţinem orientările politice vizând continuarea proceselor de consolidare a integrării economice. România acordă o importanţă deosebită celor patru libertăţi fundamentale care definesc piaţa internă, în general, şi celei privind circulaţia forţei de muncă, în special. În ceea ce priveşte politica de coeziune, România apreciază că politica de coeziune rămâne cel mai important instrument comunitar pentru implementarea 
obiectivelor strategiei Europa 2020 la toate nivelurile, atât la nivel naţional, cât şi la nivel local sau regional. Este important să ne reamintim că principiul solidarităţii este un pilon de bază al construcţiei europene. În plus, nu putem creşte competitivitatea la nivelul întregii Uniuni dacă se menţin în continuare dezechilibre majore între nord şi sud, între est şi vest. Fără coeziune internă nu eşti competitiv, fără coeziune internă nu contezi în competiţia globală! Aici este, dacă vreţi, un apel al României la accelerarea proceselor de recuperare a decalajelor între statele vechi ale Uniunii Europene şi statele noi. Şi aici îmi permit să ridic o altă întrebare şi poate răspunsul îl găsiţi dumneavoastră, eu nu îl am încă. Sunt suficiente fondurile de coeziune pentru ca decalajele între vechii membri ai Uniunii Europene şi noii membri ai Uniunii Europene să se reducă? Nu aş vrea să vă dau răspunsul meu. De asemenea, în ceea ce priveşte finanţarea implementării strategiei trebuie spus că aceasta se va face prin instrumente financiare comunitare, dar şi din fonduri naţionale sau mai corect spus: în principal din fonduri naţionale. Ţintele viitoarei strategii nu trebuie să devină automat pilonii viitoarei perspective financiare. Aceasta este abordarea pe care noi o avem şi considerăm că viitoarele negocieri asupra perspectivei financiare post-2013 nu trebuie să fie prejudiciate, de noua Strategie UE 2020. Dacă este posibil, Uniunea poate să adauge finanţare pentru îndeplinirea 
obiectivelor Strategiei EU 2020, dar nu suntem de acord să se redistribuie, spre exemplu, din fondurile de coeziune pentru atingerea obiectivelor Strategiei UE 20/20. În ceea ce priveşte Pactul de Stabilitate şi Creştere, considerăm că atingerea obiectivelor strategiei Europa 2020 trebuie realizată astfel încât să nu pună sub semnul întrebării respectarea rigorilor de disciplină fiscal-bugetară. Pactul de Stabilitate şi Creştere trebuie să fie consolidat, iar cazul Greciei ne arată că va trebui să identificăm acele mijloace de consolidare a coordonării politicilor macro-economice ale tuturor statelor membre, nu numai ale celor din zona euro. În ceea ce priveşte guvernarea strategiei, aşa cum v-am spus, ea va fi asigurată de Consiliul European, ca soluţie de deplină responsabilizare a factorului politic pentru atingerea obiectivelor Strategiei UE 20/20. În ceea ce priveşte stabilirea ţintelor naţionale, după cum bine ştiţi, Consiliul European a adoptat trei din cele cinci ţinte propuse de Comisia Europeană, obiective care vor trebui atinse până în anul 2020. Şi aş enumera cele trei obiective deja aprobate din cinci. Unul, şi mi se pare cel mai important, creşterea ratei de ocupare a populaţiei cuprinsă între 20-64 de ani până la 75%. Un alt obiectiv adoptat deja este alocarea pentru investiţii în cercetare, dezvoltare şi inovare a minimum 3% din produsul intern brut. Priviţi la diferenţa pe care o avem acum 0,5 la 3. Implementarea obiectivelor 20/20/20 în ceea ce priveşte schimbările climatice. Asupra celorlalte două ţinte - reducerea ratei de părăsire timpurie a şcolii sub 10%, creşterea ponderii tinerilor cu vârste între 30-34 de ani absolvenţi ai unei forme de învăţământ superior la cel puţin 40%, precum şi reducerea nivelului de sărăcie în Uniunea Europenă cu minimum 25% până în 2020, Consiliul încă nu a convenit într-o formă definitivă şi convenabilă. Dar în mod cert până la Consiliul de vară se vor găsi soluţii ca toate statele să convină şi asupra acestor obiective, deci unul legat de educaţie şi altul legat de reducerea sărăciei în aşa fel încât ele să devină comensurabile. De fapt, vă pot spune că marea problemă a Consiliului la ultima dezbatere legată de Strategia Uniunii Europene a fost cum determinăm nivelul de a măsura şi ţine sub control obiectivele. Spre exemplu, nivelul de sărăcie se măsoară diferit în România, diferit în Germania, diferit în Franţa, diferit în Marea Britanie. În nivelul de sărăcie trebuie să se ia în consideraţie proprietatea 
asupra unei locuinţe? A fost una din întrebările ridicate. Sigur, dacă s-ar lua, în România nivelul de sărăcie s-ar diminua consistent. Dacă nu se ia, avem un alt nivel de sărăcie. Dar esenţa este să găsim o modalitate unică de a aprecia nivelul de sărăcie al populaţiilor, al populaţiei la nivel european. Vă pot explica şi de ce nu s-a ajuns la un consens pe ţintele legate de educaţie. În unele ţări problema educaţiei este o problemă la nivel naţional, în alte ţări ale Uniunii, în mod deosebit în cele regionalizate sau federalizate, problema educaţiei este o problemă tramsferată administraţiilor locale şi guvernul nu are decât rol metodologic. Şi atunci, marea problemă a fost consultarea acestor guverne din state federale cu autorităţile locale în vederea găsirii unei formule de adaptare la obiectivele la nivelul Uniunii. Pornind de la elementele agreate deja, deci primele trei ţinte, România a demarat procesul de translatare la nivel naţional a valorilor de referinţă stabilite la nivelul Uniunii Europene pentru obiectivele-cheie. Pentru a asigura asumarea politică a obiectivelor strategiei, România a decis crearea unui Grup de lucru la nivel înalt, a cărui primă misiune va fi aceea de stabilire a obiectivelor naţionale ale strategiei Europa 2020. Valorile ţintelor naţionale vor fi adoptate pe 29 aprilie, deci peste câteva zile pentru că pe data de 3 mai delegaţia României are discuţiile cu Comisia Europeană pentru a stabili obiectivele naţionale rezultate din obiectivele la 
nivel european. Şi aici aş vrea să fiu foarte clar. Obiectivele stabilite la nivel european nu sunt automat şi obiective naţionale. Ele vor fi distribuite în funcţie de responsabilitatea pe care şi-o asumă fiecare stat în a contribui la realizarea obiectivelor, pe de-o parte, iar pe de altă parte vor fi distribuite în funcţie de posibilităţile pe care le are fiecare stat de a atinge un nivel peste sau sub obiectivul general al Uniunii Europene. Este evident că pentru România va fi extrem de dificil să atingă nişte ţinte care să fie cât mai apropiate de ceea ce propune Comisia Europeană. De exemplu, obiectivul privind alocarea unui procent de 3% din produsul intern brut pentru cercetare, inovare. Este un obiectiv pe care nu putem să-l atingem, cred eu, şi va trebui să ne stabilim ce nivel putem atinge în discuţiile din 3 mai, pentru că 3% pentru cercetare şi inovare trebuie distribuţi după cum urmează: 1% contribuţia bugetului de stat şi 2% din resurse private. Dacă pentru guvern nu ar fi o problemă să aloce 1% cel puţin scriptic în bugetul de stat, pentru sectorul privat să vină cu o contribuţie de 2% este evident extrem de dificil. Un alt aspect acre trebuie vizat atunci când discutăm de alocarea de 3% pentru cercetare şi inovare este: “bine, bine, găsim resursa de 3%, dar ce infrastructură de cercetare avem?”. Cum am utiliza aceşti 3% dacă i-am avea? Este capabilă cercetarea noastră să se concentreze pe obiective majore şi să aibă rezultate în timp util dacă se face un astfel de efort din partea statului şi a sectorului privat? Este o altă întrebare căreia trebuie să îi răspundem până pe data de 29 aprilie. Sigur, nu voi face consideraţii asupra răspunsului la întrebare dacă suntem capabili să utilizăm eficient 3% din produsul intern brut pentru cercetare, pentru că nu aş vrea să dau titluri de primă pagină pentru mâine, dar sunt convins că şi dumneavoastră, cei mai mulţi ştiţi care este răspunul la întrebare. Referitor la părăsirea timpurie a şcolii în România, trebuie să remarcăm că a avut o scădere a cifrelor conform EUROSTAT - mă refer la România - de la 22,9% în anul 2000, la 15,9% în 2008. Deci iată un obiectiv pe care România, dacă privim la trendul scăderii procentului celor care părăasesc timpuriu şcoala este un element pe care, cred eu, România şi-l poate asuma, să vină la sub 10%, procent de abandon şcolar, în interiorul Strategiei UE 2020. Aceasta cu atât mai mult cu cât ne-ar ajuta chiar noua lege a educaţiei, care măreşte ciclul clasei a VIII-a 
cu încă o clasă, deci nouă clase, iar copilul la 16 ani când ar putea intra în câmpul muncii este deja prins într-o formă obligatorie de învăţământ. O astfel de măsură ar ajuta foarte mult România să vină la sub 10% nivel de abandon şcolar. În sfârşit, în ciuda dificutăţilor, România va fi în măsură să-şi definească ţinte naţionale ambiţioase, chiar dacă acestea nu vor atinge însă nivelul maxim stabilit de Uniunea Europeană. Ceea ce vom face în discuţiile din 3 mai va fi să avem o abordare realistă, să negociem sau să stabilim cu Comisia obiective naţionale pe care să le putem îndeplini până în 2020. Vă mulţumesc!