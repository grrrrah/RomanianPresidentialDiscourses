Au trecut aproape două luni de la plecarea dintre noi a lui Corneliu Coposu. Pe toată durata bolii sale şi imediat după ce nu a mai fost, au existat voci care au anunţat şi în ţară, şi peste hotare, sfârşitul Convenţiei Democratice. Acum, aceleaşi voci anunţă decesul iminent al PNŢCD. La viitorul congres al partidului, spun vocile, PNŢCD se va rupe şi, automat, se va rupe CDR. De ce toată această campanie? Fiindcă, sunt convins, anul 1996 va fi anul Convenţiei Democratice din România. Fiindcă, ştie toată lumea, sondajele de opinie indică ascensiunea CDR şi consacră PNŢCD ca fiind cel mai important partid de opoziţie din România. Există în afara CDR persoane şi grupuri de interese pe care aceste realităţi le deranjează. Postura de lideri ai unor partide mărunte, fără şanse clare de a depăşi pragul de 5% le incomodează statura pe care şi-ar dori-o europeană. ªi atunci, uitând că fac parte din opoziţie, atacă în primul rând CDR, principala forţă a opoziţiei. Miza alegerilor din 1996 este atât de mare încât aproape le înţeleg zbaterile, dar ori de câte ori am de a face cu ei, mă întreb de ce unii oameni reuşesc să se ridice, cu suferinţă, peste mizeria de zi cu zi şi de ce alţii se afundă, cu fiecare clipă, tot mai mult în ea?
Sunt convins că PNŢCD nu se va rupe la Congres şi nici după aceea. Este unul dintre foarte puţinele partide româneşti cu tradiţie, cu istorie, călite prin suferinţă. Încă de naşterea Partidului Naţional din Transilvania, liderii săi au fost purtaţi prin închisorile maghiare. După 1947, martiriul membrilor PNŢ a scris una dintre cele mai tragice pagini ale istoriei noastre naţionale. Un partid care are un asemenea trecut, un partid care a avut asemenea lideri va rezista în pofida tentativelor unor meschini aventurieri politici. Nu poate fi destrămat de ambiţiile sau de orgoliile nimănui fiindcă, spre deosebire de multe partide din România, PNŢCD are membri şi simpatizanţi. Mulţi şi de toate condiţiile, din toate mediile sociale, din toate zonele ţării. Cine n-a uitat funeraliile lui Corneliu Coposu, nu se poate să nu înţeleagă că puterea acestei forţe politice nu stă numai în liderii săi, ci şi în credinţa, şi în speranţele oamenilor.
Am fost întrebat în legătură cu persoana care ar trebui să-i succeadă lui Corneliu Coposu la conducerea PNŢCD. Nu am dreptul să mă eschivez de la un răspuns sincer şi sunt dator să-l exprim public. Din punctul meu de vedere nu poate exista nici un dubiu. Un singur om din conducerea partidului a suferit tot atât cât a suferit Corneliu Coposu, a îndurat aceleaşi închisori, aceleaşi brutalităţi şi umilinţe. Un singur om din conducerea partidului a participat aproape la fel de mult ca marele dispărut la reconstrucţia partidului după decembrie 1989. A ştiut să stea în umbră şi să-şi ducă activitatea organizatorică la bun sfârşit fără a vâna lumina reflectoarelor şi prima pagină a ziarelor. A ştiut să-i ţină discret locul lui Corneliu Coposu când acesta a lipsit pentru tratament. A refuzat orice fel de compromis cu actuala Putere şi a refuzat oferte politice – pentru alţii tentante – în numele unor principii născute în epocile glorioase ale României Mari. Continuatorul lui Corneliu Coposu este Ion Diaconescu.
Ca preşedinte al unei alianţe politice, în care cel mai puternic pilon este PNŢCD, aştept de la congresul acestui partid să aleagă acele structuri de conducere care vor asigura în continuare evoluţia pozitivă a partidului şi unitatea PNŢCD şi vor putea gira, după alegerile din toamna lui 1996, guvernul Convenţiei Democratice din România. Indiferent de ce spun vocile de care am mai vorbit, suntem decişi să câştigăm.
În numele Convenţiei Democratice din România, salut Congresul unui mare partid istoric care şi-a strâns cei mai buni membri într-un moment în care ţara, pe care a întregit-o şi a clădit-o, se află din nou la răscruce. În 1996 România trebuie să opteze prin vot între progres şi stagnare, între o bunăstare reală şi promisiuni fără acoperire, între morala creştină şi degradarea morală, între valoare şi incompetenţă. ªi ea îşi întoarce din ce în ce mai mult privirile spre noi. Spre dumneavoastră. Iată de ce îmi permit să afirm că discutând, aici şi acum, problemele partidului, discutaţi, de fapt, problemele ţării. Pe fiecare dintre deciziile pe care le veţi lua apasă această răspundere grea, dar onorantă. Este o răspundere pe măsura acestui partid şi a fiecăruia dintre dumneavoastră.
Spre deosebire de multe formaţiuni politice, înscrise doar într-un registru la tribunal, Partidul Naţional Ţărănesc este înscris în cărţile de istorie. Nici măcar duşmanii lui n-au izbutit să rescrie istoria României din acest secol fără să-i pomenească numele, fără să-i citeze personalităţile, după ce le condamnaseră la moarte sau la ani nesfârşiţi de puşcărie.
Rădăcinile unui partid istoric
Partidul Naţional Ţărănesc este un partid puternic pentru că are rădăcini trainice. După Marea Unire, el a adus valorile luptei de veacuri a românilor din Transilvania alături de tradiţiile seculare ale ţărănimii din vechiul Regat. În felul acesta a izbutit să devină marele partid al României Mari, legat de largi categorii sociale care aşteptau de multă vreme o forţă politică autentic naţională, capabilă să le reprezinte interesele.
Partidul Naţional Ţărănesc a fost şi este puternic pentru că a privit Puterea ca pe o datorie şi nu ca pe un scop. Anii lui de opoziţie au fost mai numeroşi decât cei de guvernare pentru că marile personalităţi care au condus partidul, în primul rând Iuliu Maniu şi Ion Mihalache, au impus o linie politică legată de apărarea acelor români care nu erau apăraţi de nimeni. Aşa a fost creat un partid cu o popularitate enormă şi trainică, împotriva căruia comunismul nu a putut lupta decât cu tancurile
PNŢ a fost şi este puternic pentru că şi-a întemeiat ideologia şi acţiunea pe credinţă. În condiţii grele, credinţa conduce la sacrificiu. Nu poate exista un mare curent politic care să nu aibă la bază un mare sacrificiu. Pe parcursul celor patruzeci de ani de comunism, zeci de mii de membri, în frunte cu liderii partidului, au înfruntat plutoane de execuţie, torturi, închisori şi domicilii forţate, dezmembrarea familiilor şi confiscarea tuturor bunurilor, pentru că nu au acceptat să-şi trădeze credinţa. Astăzi, când vedem în jurul nostru partide făcute şi refăcute numai pentru a păstra avantajele puterii, trebuie să ne întoarcem privirea la exemplul acestui partid care a ales martiriul pentru a nu-şi trăda idealurile.
PNŢ a fost şi este puternic pentru că n-a dispărut niciodată. Iar aici se cuvine să amintim ceea ce nu am uitat şi nu avem dreptul să uităm: rolul lui Corneliu Coposu în supravieţuirea acestui partid. Când o ţară întreagă spera să-şi îndulcească suferinţele printr-o formulă de tip perestroika, Corneliu Coposu înscria Partidul Naţional Ţărănesc din România în Uniunea Europeană a Partidelor Creştin Democrate. Un gest de vizionar, prin care s-a raliat acelui curent politic european care a permis renaşterea Germaniei şi a Italiei după ani lungi de dictatură şi de război. În decembrie 1989, când comunismul s-a prăbuşit, când cei mai mulţi dintre noi se întrebau ce urmează, Corneliu Coposu era pregătit. Aşa se explică nu numai rapida renaştere a PNŢCD, ci şi dezvoltarea sa ulterioară, în ciuda unor adversari numeroşi, care au făcut apel la cele mai murdare mijloace, de la insulte şi calomnii, la ameninţări şi violenţă deschisă. Partidul de azi îşi aşează forţa pe o nouă generaţie de membri, pe numeroşii tineri atraşi de ideile lui, pe oamenii din sate şi oraşe, pe mulţi reprezentanţi ai marilor valori intelectuale, academicieni, universitari, cercetători, creatori de artă
Corneliu Coposu a fost, de asemenea, creatorul şi primul preşedinte al Convenţiei Democratice din România, pe care a apreciat-o drept unica şansă a opoziţiei democratice de a accede la putere. În ultimii ani, această apreciere a fost confirmată de realitate. Anul acesta ea este chemată să schimbe destinele ţării.
Fără marea figură a lui Corneliu Coposu, Convenţia nu ar fi existat. După cum, ea nu ar fi avut nici aceeaşi cuprindere, nici aceeaşi forţă şi nici aceleaşi perspective fără strădania de zi cu zi a lui Ion Diaconescu şi a celorlalţi membri marcanţi ai PNŢCD, ai liderilor unor organizaţii civice importante, care, prin efort şi înţelepciune, au contribuit decisiv la constituirea şi dezvoltarea principalei alianţe politice a opoziţiei democrate din România. În numele milioanelor de simpatizanţi ai Convenţiei Democratice, le mulţumesc tuturor şi vă mulţumesc fiecăruia dintre dumneavoastră.
Acest Congres deschide un an în care Convenţia Democratică va câştiga în alegerile locale, generale şi prezidenţiale şi va aduce în fruntea ţării un guvern CDR. În toate aceste structuri, reprezentanţii PNŢCD vor avea de jucat un rol greu şi important, pentru că acest partid este un pilon de bază al alianţei spre care se îndreaptă azi speranţele tot mai multor români.
Fiecare dintre noi a avut, la un moment sau altul, ezitări, cedări sau îndoieli. Suntem oameni. Suntem mânaţi de orgolii şi de pasiuni. Dar ştiu că suntem, în acelaşi timp, capabili să ne strângem rândurile în momente de mare cumpănă, cum este cel prin care trece astăzi ţara noastră. Nu ne aflăm întâmplător împreună, ne-au unit în aceşti ani de luptă şi de pregătire exemplul unor mari înaintaşi şi disperarea din privirile concetăţenilor noştri. Victoria în alegeri nu e pentru noi doar o posibilitate îmbucurătoare, la care ne îngăduie să sperăm sondajele de opinie. Ea este o datorie grea şi anevoioasă, pe care ne-o impune starea naţiunii. Veţi participa neîndoios la obţinerea şi la consolidarea acestei victorii. Ea va răscumpăra peste veac, paşnic şi democratic, suferinţele miilor de martiri care au crezut în libertatea şi bunăstarea poporului român. Ea va asigura, în sfârşit, un viitor demn pentru generaţiile de mâine.
Vă chem să nu irosim această şansă. Vă chem să intrăm, umăr la umăr, în istorie.

Analiza corectă a ultimelor luni din viaţa economică şi socială a României conduce la concluzia că, deşi are un Guvern, această ţară nu mai este condusă de nimeni. Cele două partide de guvernământ, PDSR şi PUNR, preocupate exclusiv de jocuri de culise, de împărţirea portofoliilor şi a funcţiilor, de negocierea compromisurilor capabile să le menţină la putere, au uitat definitiv de oameni şi de nevoile lor.

Deşi meteorologii au anunţat încă de la începutul toamnei anului 1995 că vom avea de înfruntat o iarnă grea, deşi aceste previziuni au început să devină realitate încă din luna noiembrie, Guvernul nu a luat nici un fel de măsură specială pentru aprovizionarea corespunzătoare a ţării cu produse energetice. Acum, la mijlocul lunii februarie 1996, mii de familii sunt nevoite să trăiască în locuinţe neîncălzite şi fără apă caldă. Oprirea curentului electric în mari unităţi industriale lasă fără lucru alte mii de oameni şi demonstrează, mai simplu şi mai direct decât orice analiză politică sau economică, faptul că PDSR şi aliaţii săi din ultimii patru ani au adus România dincolo de marginea prăpastiei, într-o stare de colaps.

În aceste condiţii este absolut inexplicabilă şi de neiertat atitudinea Guvernului şi a Primului ministru, care nu au găsit în ultimele săptămâni nici un minut pentru a se adresa românilor, pentru a explica situaţia creată, pentru a-şi cere scuze în faţa celor care îi întreţin prin taxele şi impozitele pe care le plătesc. Singura grijă a Executivului a fost şi rămâne creşterea ritmului de subscriere în compromisa acţiune de privatizare prin cupoane nominative. Singurul anunţ al Guvernului a fost acela că, imediat după ieşirea din iarnă, vor urma creşteri de preţuri şi concedieri în sectorul de stat.

Pentru actuala echipă de la Palatul Victoria, cetăţenii nu sunt nişte oameni care au dreptul la demnitate, respect şi confort, ci o masă de manevră care trebuie să execute programele guvernanţilor, oricât de  proaste şi de inutile ar fi acestea. Dar epoca în care masele puteau fi manevrate în acest fel a trecut, iar neîncredrea oamenilor în actualul Guvern face imposibilă orice iniţiativă de amploare, orice plan de redresare, orice proiect de cooperare venite din partea celor care sunt conduşi spre cei care conduc. Nu poţi pretinde participare şi încredere, atunci când oferi numai frig şi mizerie.

Plecând de la aceste constatări, nu am decât o singură întrebare:

Domnule Preşedinte, domnule Prim ministru, domnilor miniştri, de partea cui sunteţi, cu cine ţineţi? Cu românii în nici un caz. Sunteţi un stat în stat, cu propriile dumneavoastră privatizări, cu propria dumneavoastră păcură, cu propriul dumneavoastră curent electric, pe care nu vreţi să le împărţiţi cu nimeni. Sunteţi ca o armată străină cu care poporul român se află în război de patru ani.

Suntem din nou, împreună, mulţi dintre cei care, în urmă cu mai bine de cinci ani, am gândit această mişcare civică unică şi irepetabilă. Mulţi dintre cei care am fost în 15 noiembrie 1990 în Piaţa Palatului, mulţi dintre cei care am strâns adeziuni în odaia unei case vechi de pe o stradă bucureşteană. Mulţi dintre cei care am participat la marşuri şi am format pichete pe vreme bună şi pe vreme rea, mulţi dintre cei care au protestat prin greva foamei, au scris şi au înaintat proteste şi memorii. Mulţi dintre cei care au creat şi au susţinut Piaţa Universităţii. Mulţi dintre cei care, tăcuţi şi neştiuţi, au ajutat şi au apărat pe cei năpăstuiţi. Se află aici, în această sală, mulţi dintre cei care, în pieţe publice sau din casă în casă, au adunat semnături de susţinere pentru un om pe care şi-l doreau Preşedintele României. Pentru toate acestea ar fi prea puţin să spun că vă mulţumesc. Alianţa Civică a fost şcoala mea politică şi va rămâne casa mea de suflet.

Am spus că Alianţa Civică este o mişcare unică. Ea s-a născut în confuzia şi din disperarea anilor ’90. Ea are la bază sacrificiul celor care au murit sau au fost răniţi în Revoluţie, sacrificiul celor care au fost bătuţi sau molestaţi de mineri şi de scutieri, sacrificiul celor care au renunţat la viaţa lor personală ca să militeze pentru o idee.

Pentru a renaşte după 40 de ani, cu vigoare şi cu legitimitate în faţa acestei naţiuni, partidele istorice au fost nevoite să treacă prin sacrificiul execuţiilor, închisorilor, domiciliilor forţate şi umilinţelor de tot felul. Alianţa Civică este formaţiunea născută după prăbuşirea comunismului care a ajuns la legitimitate tot prin credinţă şi tot prin sacrificiu. Ea nu s-a născut la tribunal, ci în stradă, în arenă, într-un moment în care istoria putea balansa periculos spre un viitor dezastruos pentru România.


Faptul că nu am izbutit să obţinem o schimbare radicală, decisivă poate descuraja. Dar avem datoria să ne întrebăm cum ar fi arătat societatea românească fără Alianţa Civică, fără o forţă capabilă să se opună tendinţelor de reconstituire a statului autoritar-poliţienesc. Nici una dintre instituţiile democratice ale României de azi nu este un cadou făcut de guvernanţi, ci o victorie smulsă de societatea civilă la capătul unor bătălii grele, în primul rând prin intermediul Alianţei Civice. Este bine să ne amintim toate acestea acum, când suntem îndemnaţi să facem alianţe în numele unui pragmatism îndoielnic, acum, când suntem invitaţi să pactizăm, în numele unor avantaje iluzorii, cu cei pe care i-am înfruntat.

Am avut nevoie de Alianţa Civică în 1990 pentru a nu ne pierde demnitatea, pentru a ne regăsi drumul spre speranţă în faţa atâtor întrebări fără răspuns.

Avem nevoie de Alianţa Civică în 1996 pentru a câştiga alegerile şi pentru a schimba destinele ţării.

Vom avea nevoie de Alianţa Civică şi după 1996, când Convenţia Democratică va deţine puterea, pentru a ne aminti ce angajamente ne-am asumat şi pentru a fi obligaţi să le respectăm.

Alianţa Civică a unit de la bun început membri din diferite partide şi oameni fără de partid. Ea a creat spiritul Convenţiei Democratice chiar înainte de naşterea ei. Iar Convenţia Democratică nu a uitat această lecţie. Nici un sacrificiu nu a fost prea mare pentru a păstra Alianţa Civică în CDR.

Din experienţa câştigată de Alianţa Civică în atâţia ani s-au născut cele mai importante iniţiative ale Convenţiei Democratice, de la principiul care pune cetăţeanul din comunităţile rurale şi urbane în centrul politicii noastre până la Contractul cu România care a pus la un loc, pentru prima dată în această ţară, oferta politică şi asumarea responsabilităţii. Am semnat Contractul şi în numele dumneavoastră şi vă asigur că voi veghea la respectarea lui. În ceea ce mă priveşte, dacă nu mă voi dovedi la înălţimea răspunderilor care îmi vor reveni ca Preşedinte, îmi voi da demisia. Dar pentru a ajunge la aplicarea Contractului cu România, CDR trebuie să fie la putere.



Am convingerea că 1996 va fi anul în care vom câştiga împreună alegerile locale, legislative şi prezidenţiale. Anul în care vom aduce la cârma ţării un guvern CDR. După şase ani în care cei care au condus România şi-au demonstrat incompetenţa, cinismul şi corupţia, nici o altă opţiune nu este posibilă pentru România. ªi nici un compromis nu e posibil cu cei care îşi propun să fardeze, să cosmetizeze pentru încă patru ani actualele structuri.

Schimbarea trebuie să fie radicală, totală. Nu e nevoie de un nou guvern, ci de un nou fel de a guverna. Nu avem voie să uităm, să trădăm sau să facem negoţ cu idealurile cu care am pornit în 1990.

Chiar dacă nu avem aceiaşi bani, acelaşi acces la televizune, chiar dacă nu putem folosi structuri guvernamentale în interes de partid, putem câştiga alegerile prin contactul direct cu oamenii. Îi putem privi în ochi pentru că nu i-am trădat niciodată. Chiar dacă fiecare dintre noi a avut ezitări sau cedări, chiar dacă uneori suntem mânaţi de orgolii şi de pasiuni omeneşti, nu avem dreptul să uităm de unde am plecat şi unde trebuie să ajungem.

Vă chem să practicăm acea politică şi acea campanie electorală de care are nevoie acum România, o politică misionară, a drumului către fiecare sat, fiecare oraş, către fiecare suflet de om.

Vă chem să răspundem noi acelei întrebări pe care şi-o pun cei mai mulţi dintre cetăţenii noştri: guvernele vin şi se duc, interesele mele cine le reprezintă? Noi le putem reprezenta pentru că interesele lor sunt şi interesele noastre; sunt interesele ţării.



Ieri, 26 februarie 1996, moţiunea „Energia” iniţiată de parlamentarii CDR a fost adoptată de Camera Deputaţilor cu 150 de voturi pentru din 274 voturi exprimate. La capătul a patru ani de lupte parlamentare împotriva incompetenţei şi corupţiei, CDR a înregistrat o mare victorie politică. La fel de important este că această moţiune a dat curs unor solicitări ale marilor centrale sindicale şi ale unui mare număr de cetăţeni loviţi în drepturile lor de politica iresponsabilă a actualului Guvern.

Dat fiind că s-a votat o moţiune simplă şi nu de cenzură, toată lumea se întreabă ce va urma. Guvernul nu va cădea. Deci, la ce bun? Cum va fi influenţată în bine viaţa de fiecare zi a românilor? Sunt întrebări la care, ca reprezentant al iniţiatorilor acestei moţiuni, mă simt obligat să răspund.

Pentru prima oară în istoria post-comunistă a României un guvern este pus în mod legal faţă în faţă cu propria lui neputinţă de a guverna. Pentru prima oară, după patru mineriade, după nenumărate comisii de anchetă, după nenumărate dezvăluiri de presă, demnitarii români trebuie să răspundă pentru faptele lor. Am cerut două lucruri prin moţiune: o evaluare corectă a pagubelor produse de criza energetică şi o anchetă care să stabilească, clar şi precis, vinovaţii. Din punct de vedere administrativ, material şi penal. Acum, această moţiune, aceste cereri, nu mai sunt numai ale noastre. Au căpătat, prin intermediul Camerei Deputaţilor, un caracter de lege, un caracter obligatoriu. Vreau să vă asigur că vom veghea să nu se repete ceea ce s-a întâmplat până acum cu anchetele diferitelor comisii şi subcomisii din Parlament.

Sper ca victoria acestei moţiuni a energiei să reprezinte pentru România începutul unui timp în care fiecare să răspundă corect pentru faptele lui.
Suntem iniţiatorii acestei moţiuni şi vom avea grijă ca lucrurile să fie duse până la capăt. Nu mai putem accepta un sistem politic în care vinovaţii din Guvern devin fie ambasadori, fie consilieri prezidenţiali. De data aceasta întreprinderile oprite, familiile nevoite să trăiască în frig, şomerii lipsei de curent trebuie să ştie că există vinovaţi pentru pagubele şi suferinţele lor.

Am optat pentru o moţiune parlamentară, deoarece era singura modalitate de a-i determina pe demnitari să răspundă pentru greşelile grave comise în timpul guvernării. Articolul 43 din Constituţie prevede obligativitatea Guvernului de a lua măsuri pentru dezvoltarea economică şi, totodată, de a asigura un trai decent populaţiei. Pe de altă parte, articolul 108 din Constituţie stipulează că Senatul, Camera Deputaţilor şi Preşedintele ţării au dreptul să ceară tragerea la răspundere penală a miniştrilor pentru faptele săvârşite în exercitarea atribuţiilor lor.

În fapt, moţiunea asupra crizei de energie a vizat, în primul rând, răspunderea individuală a celor din Executiv care vor trebui să evalueze şi să prezinte Parlamentului dimensiunile pagubelor produse economiei naţionale şi populaţiei.

Convenţia Democratică din România protestează împotriva modului în care Guvernul României a declarat că înţelege să dea curs moţiunii adoptate de Camera Deputaţilor la 26 februarie, ca urmare a unei iniţiative a CDR. Declaraţiile Executivului, potrivit cărora vor fi trimise doar explicaţii scrise acelor parlamentari care, în concepţia Guvernului, au ridicat probleme reale, este inacceptabilă. Guvernul încearcă să minimalizeze sau chiar să eludeze consecinţele politice ale adoptării acestei moţiuni, a cărei putere de lege a fost consacrată de Camera Deputaţilor.

Reamintim că scopul esenţial al moţiunii a fost şi este stabilirea răspunderilor pentru dezastrul economic şi social din această iarnă şi nu iniţierea unui nou şir de explicaţii neconvingătoare din partea Cabinetului Văcăroiu. Numai stabilind răspunderi individuale ferme şi concrete putem evita ca populaţia şi structurile economice să mai treacă prin astfel de încercări.

CDR îi asigură pe toţi cei interesaţi în mod real de îmbunătăţirea situaţiei din ţară că nu va accepta nici un compromis în ceea ce priveşte consecinţele legale ale moţiunii votate de Camera Deputaţilor. Ea nu este şi nu poate fi un act inutil, aşa cum încearcă să acrediteze astăzi cercurile apropiate partidului de guvernământ.

Până când Guvernul Văcăroiu va evalua cuantumul daunelor şi va identifica pe cei răspunzători de producerea lor, pentru a proteja interesele salariaţilor lezaţi de oprirea activităţii ca urmare a crizei energetice, CDR va depune luni 4 martie a.c., prin parlamentarii săi, un proiect de lege cu articol unic, solicitând adoptarea lui în procedura de urgenţă. Conform acestui proiect de lege, salariaţii afectaţi de întreruperea activităţii agenţilor economici determinată de criza de energie vor primi o indemnizaţie egală cu 75 la sută din salariul de bază lunar şi sporul de vechime.

Pentru a preveni repetarea unor asemenea situaţii grave, pentru care se susţine că vinovaţii nu pot fi traşi la răspundere, CDR va iniţia un proiect de lege privind responsabilitatea ministerială, lege prevăzută de articolul 108 din Constituţia României din 1991. Este inadmisibil ca, după cinci ani de la adoptarea Constituţiei, să nu existe încă acest act normativ esenţial pentru o bună guvernare. Partidul care a deţinut puterea în toţi aceşti ani a dorit ca o lege a responsabilităţii ministeriale să nu existe pentru a eluda şi pe această cale răspunderea proastei sale guvernări.
Modelul de dezvoltare ales pentru prima etapã a mandatului 1992-1996 a fost al unei creşteri pe orizontalã cu accent pe acoperirea cerinţelor din domeniile ştiinţelor politice, administraţiei publice şi management-ului. Semnificative sunt în acest sens extinderea numãrului de facultãţi şi creşterea constantã a numãrului de locuri pentru primul an de studii. Dacã, în 1992, Universitatea înregistra un numãr dublu de studenţi faţã de aproape 8.000 studenţi în 1990, astãzi numãrul lor este de aproape patru ori mai mare decât cel din 1990. Acestei veritabile explozii i-a corespuns şi o triplare a numãrului de posturi didactice.

Strategia valorii, pe care m-am angajat s-o promovez din momentul alegerii mele în funcţia de rector, s-a bucurat de susţinerea corpului profesoral la nivelul catedrelor, consiliilor profesorale şi Senatului. Criteriile legate de opţiuni ideologice şi politice, recomandãrile întemeiate pe relaţii de familie sau prietenie au fost definitiv abandonate în favoarea unor standarde ştiinţifice de evaluare a performanţelor academice. Acestea au funcţionat atât la promovarea cadrelor didactice existente în facultãţi, cât şi la integrarea în corpul profesoral a unor personalitãţi cu prestigiu câştigat prin lucrãri publicate în ţarã şi în strãinãtate. Din 1992 pânã în 1995 numãrul posturilor didactice a crescut de la 1750 la 2436, iar în prezent este de trei ori mai mare decât în 1990.

Începând cu 1993, accentul a fost pus pe o dezvoltare pe verticalã prin introducerea unor forme superioare de pregãtire dupã obţinerea licenţei: masterat cu durata de un an şi doctorat cu frecvenţã cu durata de trei ani. Prevaleazã specializarea în subdomenii cu perspectivã de creştere în ţarã şi pe plan mondial.

Criteriul valoric s-a impus şi în selecţionarea studenţilor pentru admiterea la cursurile de master şi la doctorat, pentru bursele de studii acordate de Universitatea Bucureşti sau de alte universitãţi din strãinãtate. Ne putem mândri astãzi cã absolvenţii noştri se numãrã printre cei mai apreciaţi cursanţi şi doctoranzi ai unor mari universitãţi din SUA, Canada, Belgia, Franţa, Germania, Italia. Ei sunt noii ambasadori ai învãţãmântului românesc, argumentul viu şi convingãtor al potenţialului intelectual de excepţie cultivat cu pricepere şi devotament de profesorii lor din ţarã.

          Nu este nici o îndoialã cã performanţele studenţilor şi absolvenţilor Universitãţii Bucureşti se datoreazã în egalã mãsurã noii structuri a programelor de învãţãmânt, diversificãrii disciplinelor opţionale, posibilitãţii de frecventare simultanã a douã facultãţi şi valorificãrii rezultatelor obţinute la fiecare dintre acestea prin sistemul de credite transferabile. Aceastã creditare a efortului pluridisciplinar a influenţat pozitiv interesul studenţilor pentru înscrierea la o a doua facultate şi lãrgirea cunoştinţelor în mãsurã sã ridice gradul lor de pregãtire profesionalã. Ea are şi avantajul de a-i forma pentru sistemul concurenţial de angajare şi promovare care se practicã tot mai mult, îndeosebi în sfera firmelor private.

          Universitatea Bucureşti a fost prima instituţie de învãţãmânt superior din România care a elaborat un program de reformã şi dezvoltare şi are satisfacţia de a şti cã acesta a fost folosit ca model de numeroase alte universitãţi din ţarã.

          Noua structurã a programelor de învãţãmânt se bazeazã în bunã mãsurã pe cele 53 de acorduri de colaborare inter-universitarã care au  fost asigurate prin prezenţa unor profesori din alte ţãri şi continente la cursuri, seminarii, ateliere de lucru şi de formare pentru cercetare. O premierã o constituie cele 25 de protocoale încheiate direct la nivelul facultãţilor de matematicã, fizicã, chimie, biologie, geologie-geofizicã, litere, istorie, limbi strãine, jurnalisticã. De asemenea, în domeniile menţionate, cãrora li se adaugã sociologia, politologia şi management-ul universitar, Universitatea Bucureşti a fost inclusã în 20 de proiecte TEMPUS pentru perfecţionarea corpului profesoral şi dotarea cu aparaturã. În 1995 au fost aprobate încã 14 noi proiecte în care Universitatea Bucureşti este partenerã sau coordonatoare.

          O altã premierã a acestui mandat 1992–1996 o constituie doctoratele în co-tutelã, îndeosebi cu universitãţi din Franţa, în domeniile: chimie, fizicã, matematicã, drept, geologie.


          Realizarea obiectivelor din strategia de dezvoltare a întâmpinat şi întâmpinã încã dificultãţi din lipsa resurselor materiale. Deficitul de spaţii de învãţãmânt se resimte îndeosebi la facultãţile de sociologie, jurnalism, ştiinţe politice şi administrative. Alte facultãţi dispun de spaţii uzate care impun investiţii pentru reparaţii capitale.

          S-au fãcut eforturi deosebite pentru completarea spaţiilor de cazare din cãminele studenţeşti prin preluarea a trei clãdiri transformate acum în cãmine şi obţinerea unor locuri de cazare în internate şcolare şi cãmine administrate de alte universitãţi (Universitatea de Medicinã şi Farmacie şi Universitatea Politehnicã Bucureşti). Pot fi astfel cazaţi 7300 de studenţi, respectiv 60% din cei care au depus cereri în acest sens.

          În anul universitar 1994/1995 am început informatizarea secretariatelor şi serviciilor funcţionale prin dotarea cu calculatoare de mare capacitate şi imprimante performante în valoare de 120.000 dolari. Pentru anul 1995/1996 s-a prevãzut informatizarea bibliotecilor de la facultãţile de litere, matematicã, fizicã şi drept însumând 90.000 dolari. S-a asigurat astfel accesul la publicaţii de specialitate din strãinãtate. În acelaşi timp a crescut fondul de carte, în principal prin donaţii importante de cãrţi din partea Guvernului austriac, Guvernului francez, de la British Council, Editura Blackwell, Fundaţia Volkswagen, firma Digital şi numeroase universitãţi din SUA, Canada, Franţa, Germania, Belgia, Olanda. Le datorãm mulţumirile noastre, cum datorãm mulţumiri tuturor celor care ne-au sprijinit prin diferite alte donaţii: Fundaţiile Humboldt, Adenauer, DAAD, Fulbright, Sasakawa, IRES, USIA, Banca Mondialã, Centrul European pentru Învãţãmânt Superior.

          Fondurile de la buget pentru dotarea cu echipamente, modernizarea laboratoarelor şi extinderea bibliotecilor au fost şi sunt insuficiente. Ca atare, s-a intensificat efortul facultãţilor pentru obţinerea de fonduri valutare proprii, participarea la programe europene, programe de colaborare bilateralã şi contracte de cercetare. Prin autofinanţare s-au fãcut investiţii în valoare de 500 milioane lei. S-au procurat echipamente de calcul, copiatoare, mijloace de comunicare, iar, din 1995, accentul s-a pus pe echipamente specializate de laborator. Valoarea dotãrilor din resurse extrabugetare în perioada 1992-1996 depãşeşte 10 miliarde lei. O parte însemnatã a fost destinatã constituirii şi dotãrii centrelor multi-media de la Facultatea de sociologie, psihologie, asistenţã socialã, Facultatea de jurnalism, Colectivul de ecologie şi Catedra de limba francezã.

          Cu un indicator de 25% din venituri asigurate din surse extrabugetare, Universitatea Bucureşti se plaseazã între primele locuri pe ţarã. Din 1995, structura cheltuielilor totale a fost schimbatã astfel cã suma destinatã cheltuielilor de dezvoltare s-a dublat.

          Universitatea Bucureşti a fost prima universitate româneascã care a introdus, în 1992, sistemul de alocare internã a resurselor financiare pe facultãţi şi compartimente funcţionale în raport cu costurile medii pe student. Anul trecut acest mecanism a fost preluat şi de alte universitãţi din ţarã. Dupã primii doi ani de aplicare s-a constatat cã unele facultãţi nu reuşiserã sã valorifice decât 10-20% din fondurile valutare alocate. Ca atare, în 1995, am pus la punct un sistem de reportare, realocare şi compensare care a permis unor facultãţi sã cumuleze alocaţiile pentru 2-3 ani pentru a-şi procura echipamente mai costisitoare. Tot în 1995 s-a introdus un mecanism competiţional pentru alocarea de fonduri pentru dezvoltare pe bazã de concurs cu proiecte.

          Autonomia financiarã, autofinanţarea şi descentralizarea gestiunii fondurilor au dezvoltat competenţa managerialã la nivelul facultãţilor şi catedrelor, precum şi responsabilitatea celor ce le conduc: decani, şefi de departament, şefi de catedrã.


          O contribuţie importantã la ridicarea nivelului de pregãtire a studenţilor în pas cu noua structurã a programelor universitare o datorãm eforturilor corpului profesoral de a edita  noi cursuri şi manuale. Faptul cã, în 1992, incluzând şi Analele Universitãţii, în tipografia proprie s-au realizat 260 de titluri în aproape 11 milioane de pagini îl consider o performanţã datoratã în bunã mãsurã personalului tehnic al tipografiei.

          Nu insist asupra distincţiilor acordate celor mai prestigioşi profesori, nici asupra premiilor şi burselor câştigate prin merit de studenţii şi licenţiaţii Universitãţii Bucureşti. Insist asupra implicãrii corpului profesoral în perfecţionarea cadrelor didactice din învãţãmântul preuniversitar prin elaborarea de programe, organizarea inspecţiilor speciale în teritoriu, a colocviilor, examenelor şi îndrumãrii ştiinţifice. Ca urmare, în anul şcolar 1993/1994 au promovat definitivatul şi au primit gradele II şi I peste 6500 de profesori din licee şi colegii, faţã de 3400 în anul 1991/1992.

          Voi zãbovi acum asupra activitãţii de cercetare. Dispunem în prezent de 23 de centre şi 27 de colective de cercetare, un birou de expertizã şi consulting şi trei staţiuni de cercetãri la Brãila, Orşova şi Sinaia. Staţiunile sunt în mare mãsurã renovate şi dotate cu echipamente adecvate din resurse extrabugetare. Marea majoritate a centrelor şi colectivelor de cercetare s-au constituit în ultimii patru ani, 11 dintre acestea având profil multidisciplinar umanist. Sunt şi ele o premierã dacã avem în vedere cã în 1992 nu exista nici un asemenea centru.

          Activitatea de cercetare pe bazã de contracte a crescut corespunzãtor, de la 68 contracte în valoare de 67 milioane lei în 1992 la 168 contracte în valoare de 515 milioane lei în 1993 şi 110 contracte importante cu Ministerul Învãţãmântului şi cu Ministerul Cercetãrii şi Tehnologiei, în valoare de peste 1000 milioane lei în 1995.

          Faptul cã 600 de cadre didactice au efectuat stagii de documentare sau de formare profesionalã în strãinãtate, 2200 de studenţi au beneficiat de burse externe cu durate de pânã la cinci ani, iar Universitatea Bucureşti este reprezentatã în Asociaţia Europeanã a Universitãţilor (CRE), în Asociaţia Internaţionalã a Preşedinţilor de Universitãţi sau în Asociaţia universitãţilor cu predare (parţialã sau completã) în limba francezã a fãcut posibile o tot mai largã cunoaştere a comunitãţii academice din Universitatea Bucureşti şi recunoaşterea performanţelor noastre, cu atât mai notabile cu cât universitarii din ţãrile cu care am colaborat ştiau foarte bine cã avem serioase dificultãţi materiale şi financiare.

          Cercetãrile şi studiile efectuate în comun cu colegii din strãinãtate, vizitele lor la Bucureşti au contribuit de asemenea la întãrirea prestigiului Universitãţii noastre. Am avut astfel satisfacţia ca, în 1994, la sãrbãtorirea Tricentenarului Universitãţii, sã participe rectori şi prorectori reprezentând 50 de instituţii de învãţãmânt superior din 27 de state situate pe patru continente. S-a emis o medalie jubiliarã şi s-au statornicit însemnele academice: stema, deviza şi steagul Universitãţii Bucureşti. Anul Tricentenatului a însumat peste 50 de manifestãri ştiinţifice omagiale.

          Prestigiul Universitãţii a permis şi în acelaşi timp a crescut prin acordarea titlurilor onorifice. În perioada acestui mandat au fost acordate 34 de titluri Doctor Honoris Causa unor savanţi cu reputaţie internaţionalã, şefi de stat, reprezentanţi ai unor organizaţii internaţionale.  S-au înfiinţat titlurile de Professor Honoris Causa şi Membru de onoare al Senatului, conferite unor personalitãţi care au contribuit la bunele relaţii externe ale României şi ale învãţãmântului universitar românesc.

Convenţia Democratică din România îşi deschide campania electorală pentru alegerile locale aici, la Curtea de Argeş, lângă un lăcaş-simbol al capacităţii românilor de a naşte valori care dăinuie peste secole. Mânăstirea Argeşului a creat un mit, o legendă care spune un mare adevăr: nu poţi construi nimic trainic fără voinţă, fără credinţă, fără sacrificiu. Oraşele şi satele României au nevoie astăzi de primari care să aibă voinţă, credinţă şi puterea de a se sacrifica pentru binele comunităţii.

Convenţia Democratică din România îşi deschide campania electorală astăzi, 23 aprilie, când îl sărbătorim după datină pe Sfântul Gheorghe. Cu toţii avem în minte icoana acestui sfânt militar, în care este înfăţişat alături de trupul balaurului pe care l-a răpus. Dar mai puţini sunt, poate, cei care ştiu că Sfântul Gheorghe a fost iniţial administratorul unei provincii romane. Înfruntând mediul ostil al unui imperiu păgân, el a aplicat pentru prima oară valorile moralei creştine în administraţie. A devenit atât de popular încât autorităţile de la Roma au hotărât să-l ucidă. El a devenit astfel un simbol al dorinţei de a face bine, al sacrificiului pentru oameni, al datoriei împlinite.

Aceste idei definesc cum nu se poate mai bine felul în care noi, Convenţia Democratică, înţelegem să ne prezentăm în faţa alegătorilor în această campanie. Am afirmat în repetate rânduri că 1996 este un an hotărâtor pentru destinele României. Este anul în care cetăţenii sunt chemaţi să-şi aleagă noi primari, noi consilieri, un nou Parlament, un nou Guvern şi un nou Preşedinte. Să hotărască nu numai ce se va întâmpla cu această ţară în următorii patru ani, ci chiar modul în care se va dezvolta România pentru o perioadă foarte lungă. Să opteze pentru structurile, ideile şi conducătorii cu care vom intra în mileniul următor. Iată de ce astăzi noi nu începem numai campania pentru alegerile locale, ci şi o campanie pentru România gândind acest an electoral ca pe un tot unitar.

Nu e nevoie să amintesc acum contextul politic, social şi economic în care au loc aceste alegeri. Nu e nevoie să amintesc greşelile celor care ne conduc şi care ar dori să ne conducă în continuare. Le-am simţit cu toţii pe propria noastră piele. ªtim cu toţii cât de greu se creşte un copil, ce greu obţii o locuinţă, cât de greu este să trăieşti normal, ce greu e să fi bătrân în această ţară.

Mai mult, am înţeles cu toţii ce greu este să-ţi faci datoria în România de astăzi, cât e de dificil să fi primar sau consilier într-o localitate care oferă bugetului de stat venituri de miliarde de lei anual, fără ca bugetul de stat să asigure, la rândul lui, nivelul de cheltuieli strict necesare pentru o viaţă şi o dezvoltare normală.

Cei care au perpetuat această stare de lucruri, cei care au conceput acest stat centralizat şi birocratic ca pe o maşinărie îndreptată împotriva cetăţeanului, au uitat de mult preţul pâinii şi adevăratele nevoi ale vieţii. Ei nu simt nevoia unei străzi curate şi sigure pentru că nu merg pe ele, ei nu simt nevoia de protecţie socială pentru că se simt protejaţi, ei nu simt nevoia de îmbunătăţire a vieţii la ţară pentru că au uitat de unde au plecat, ei nu simt nevoia de schimbare pentru că acum le este foarte bine.

PDSR şi Ion Iliescu vorbesc despre „o campanie electorală în cisme de cauciuc”. Ei simt nevoia să-şi pună aceste cisme pentru a coborî în noroiul în care noi trăim zilnic. Noi vrem să îndepărtăm acest noroi. Astfel, în alegerile din 2000, după patru ani de guvernare CDR, domnul Adrian Năstase şi ai lui nu vor mai avea nevoie de cisme de cauciuc când vor coborî din Mercedes, ca să viziteze satele României.

Convenţia Democratică a pus bazele unei politici cu faţa către cetăţeanul pe care din partea Puterii nu-l ascultă nimeni, la care s-a venit doar cu câteva zile înaintea alegerilor şi care a fost uitat la un minut după închiderea urnelor. Optăm pentru o politică bazată pe dialogul cu locuitorii din fiecare sat, din fiecare oraş, pentru că nu putem vorbi despre probleme în general, ci numai despre oameni concreţi, cu probleme concrete.

Pentru a schimba actualul mod de guvernare şi a realiza o reformă reală, este nevoie de specialişti. De aceea, CDR a lansat încă de anul trecut un proiect de pregătire a 15.000 de specialişti pentru administraţia centrală şi locală, pentru serviciile publice, pentru direcţiile judeţene, pentru aparatul prefecturilor şi al primăriilor.

ªtiu că dumneavoastră vreţi să schimbaţi actuala stare de lucruri. Este nevoie de a găsi pentru acest oraş un primar care să aibă acea voinţă de a vă rezolva problemele. Eu sunt sigur că l-am găsit. Acest om se află acum aici, lângă mine.

O miză a acestor alegeri locale este şi aceea de a împiedica extinderea la nivel local a mafiei care există deja la nivel central. Uitaţi-vă bine la candidaţii pe care îi alegeţi pentru Consiliul local. Informaţi-vă asupra calităţilor lor, ascultaţi-le cu atenţie programul şi votaţi gândindu-vă la următorii patru ani din viaţa dumneavoastră.

Nu mai e timp de demagogie, nici de promisiuni deşarte. Să mergem din oraş în oraş, din sat în sat, din casă în casă, de la om la om şi să vorbim cu cei cu care nu vorbeşte nimeni, explicându-le ce vor să facă pentru ei candidaţii pe care îi propunem.

Noi ne-am pus de multă vreme cismele de cauciuc. N-avem ca aliat televiziunea publică, n-avem la dispoziţie bani publici pe care să-i folosim în scopuri de partid, dar avem de partea noastră adevărul. De aceea vă chem pe toţi să semnaţi alături de noi Contractul cu România şi să înţelegem că un contract cu ţara implică pe fiecare cetăţean. Succesul lui depinde de cei pe care îi vom alege şi care aici, pe plan local, sunt cei mai aproape de problemele reale ale oamenilor.

Samavolnicia Pactului germano-rus din 1939 nu poate fi ignorată

După ştirile venite în ultima săptămână de la Moscova şi confirmate de domnul ministru de Externe, Teodor Meleşcanu, ministrul rus de Externe, Evgheni Primakov, va sosi la Bucureşti la finele acestei săptămâni. Este binevenit, la fel ca orice demnitar al unei ţări cu care avem relaţii normale. Ne preocupă însă informaţiile conform cărora, cu prilejul acestei vizite, domnii miniştri Meleşcanu şi Primakov vor parafa Tratatul politic de bază dintre România şi Federaţia Rusă.

Îngrijorătoare ni se pare ştirea conform căreia partea română a abandonat încercarea de a include în acest tratat o prevedere care să condamne Pactul Ribbentrop-Molotov, în urma căruia URSS a ocupat în 1940 Basarabia, Bucovina de Nord şi ţinutul Herţa. De altfel, Congresul deputaţilor poporului al fostei URSS a condamnat, la 24 decembrie 1989, Pactul Ribbentrop-Molotov. Este normal să aşteptăm ca Federaţia Rusă, care se consideră succesor şi continuator al statului rus şi sovietic, să condamne şi ea actele samavolnice ale regimului stalinist.

Nu înţelegem de ce Guvernul României şi Preşedintele Ion Iliescu găsesc de cuviinţă să abandoneze o poziţie politică şi o cerere naţională pe care, până acum, o împărtăşeau toate partidele politice parlamentare. Nu înţelegem semnificaţiile acestui pas înapoi în cazul unui pact stalinisto-nazist condamnat de toate forurile internaţionale şi denunţat chiar de părţile implicate.


Nu înţelegem graba cu care Preşedintele Ion Iliescu şi diplomaţia românească vor să fie parafat un document aflat în discuţie de patru ani, tocmai acum, înaintea alegerilor din Rusia, alegeri în urma cărora se pot schimba multe date politice în această parte a lumii.

Ni se pare foarte gravă decizia domnului ministru Meleşcanu de a se pregăti pentru parafarea acestui tratat extrem de important fără să consulte forţele politice parlamentare. Vreau să reamintesc domnului ministru de Externe că diplomaţia nu are culoare politică şi că partidul care controlează în acest moment Guvernul de la Bucureşti reprezintă  doar 30% din electoratul acestei ţări. De asemenea, mi se pare foarte util să reamintesc atât domnului Iliescu, cât şi opiniei publice că, în 1991, pe timpul guvernării Roman, ministrul de Externe Adrian Năstase a parafat şi Preşedintele Ion Iliescu a semnat un tratat cu URSS care, dacă ar fi fost ratificat de Parlament, acum ne-ar fi împiedicat să aderăm la NATO.

Dorim să fim siguri că tratatul care va fi semnat nu va conţine nimic care să poată fi invocat de Rusia pentru a se opune proiectelor României de integrare în structurile politico-militare euro-atlantice. De aceea, în numele Convenţiei Democratice din România, solicit ca Preşedintele Ion Iliescu să informeze forţele politice parlamentare atât despre conţinutul tratatului pregătit pentru a fi parafat, cât şi despre raţiunile pentru care s-a renunţat la condamnarea Pactului Ribbentrop-Molotov.


Marţi, 30 aprilie, Senatul României a hotărât, prin votul a 65 de parlamentari ai PDSR şi ai aliaţilor acestuia că senatorii au dreptul să-şi păstreze posturile pe care le deţin în Adunările Generale ale Acţionarilor (AGA) de la societăţile comerciale cu capital majoritar de stat. Este o decizie extrem de gravă prin care suspiciunile de corupţie care planează asupra unor parlamentari vor fi alimentate în continuare, iar corupţia se va putea dezvolta pe o bază legală. Este surprinzător cum membri marcanţi ai unor partide cu experienţa guvernării dovedesc că nu sunt câtuşi de puţin interesaţi de imaginea pe care o au în rândul cetăţenilor acestei ţări atunci când este vorba de promovarea intereselor lor personale prin cumul de funcţii incompatibile, dar aducătoare de venituri.

Încă de acum un an, am dat publicităţii o declaraţie prin care condamnam participarea parlamentarilor în AGA şi în Consiliile de Administraţie ale societăţilor cu capital de stat. I-am convocat pe toţi senatorii şi deputaţii CDR într-o şedinţă a Comitetului Executiv în care s-a hotărât că parlamentarilor Convenţiei le este interzis să participe la activitatea acestor organisme. Cu aceeaşi ocazie s-a hotărât ca parlamentarii aflaţi în asemenea situaţii să renunţe în termen de 24 de ore la acest cumul de funcţii. Aceste hotărâri au fost puse imediat în aplicare de către toţi parlamentarii CDR.

Ulterior, Preşedintele Ion Iliescu s-a pronunţat, de asemenea, împotriva participării parlamentarilor în AGA. Dar partidul de guvernământ a ignorat permanent această poziţie iar votul de marţi demonstrează clar că PDSR nu ascultă nici măcar de Ion Iliescu atunci când vrea să protejeze privilegiile unor membri marcanţi.

Este deja ştiut faptul că actualul preşedinte a declarat că va candida pentru încă un mandat numai cu sprijinul PDSR. Prin urmare, consider că societatea românească are dreptul să primească răspuns la următoarea întrebare: oare Preşedintele nu are nici o autoritate în partidul pe care îl susţine sau a făcut o declaraţie pur propagandistică? De altfel, pur formale par a fi şi declaraţiile sale împotriva corupţiei la nivel înalt, din moment ce acceptă în continuare prezenţa în posturi importante, inclusiv în propriul anturaj, a unor persoane acuzate de corupţie.

În momentul în care CDR va deţine majoritatea în Parlamentul României, vom modifica reglementarea votată acum de senatorii PDSR şi PD (FSN), interzicând tuturor parlamentarilor participarea în  AGA şi în consilii de administraţie. De altfel, poziţia noastră fermă în această privinţă este exprimată şi prin intermediul Contractului cu România care, la punctul 15, prevede următoarele: „Va fi interzisă cumularea funcţiilor de demnitari cu cele de membri în consiliile de administraţie ale societăţilor de stat. În cazul societăţilor private, demnitarii vor transmite gestionarea propriilor lor afaceri unor societăţi de administrare care vor fi reglementate prin lege”.
Vă mulţumesc pentru că aţi acceptat să fiţi prezenţi la lansarea programului pe care vreau să-l propun cetăţenilor României în calitate de candidat la Preşedinţie. Am considerat că la un asemenea eveniment, pe care îndrăznesc să-l socotesc important în contextul anului electoral 1996, nu puteau lipsi liderii politici ai Opoziţiei democrate, directorii marilor trusturi de presă, analiştii politici, liderii de opinie şi personalităţile culturale, conducătorii marilor centrale sindicale, reprezentanţii corpului diplomatic acreditat la Bucureşti. Am avut, am  şi voi avea nevoie de un contact permanent cu dumneavoastră, în calitate de participanţi sau de martori lucizi la evenimentele acestei perioade de dinainte şi de după 1989.

De ce lansez acum acest program? Acum, când alegerile locale nu s-au încheiat încă şi mai sunt trei luni până la debutul campaniei prezidenţiale propriu-zise?

Din respect pentru cei care în toamnă vor fi chemaţi să aleagă, consider că ei trebuie să cunoască din timp cine sunt cei care candidează pentru cea mai înaltă funcţie în stat şi cu ce ofertă vine fiecare candidat în faţa naţiunii. Vremea când un simplu zâmbet substituia un program de redresare a ţării a trecut demult.

Convenţia Democratică şi-a lansat oferta electorală prin Contractul cu România în urmă cu şapte luni, într-un moment în care multe formaţiuni politice considerau încă departe alegerile din 1996.

A lansa o ofertă politică nu înseamnă numai a gândi sau a tipări un text, ci şi a-l supune dezbaterii publice, a-l face cunoscut oamenilor, a-l duce în fiecare sat, în fiecare oraş. Iar pentru o asemenea muncă este nevoie de timp.

Rezultatele alegerilor locale şi sondajele de opinie arată foarte clar că, doar în zonele în care oamenii sunt informaţi, competiţia electorală devine efectivă. Convenţia Democratică şi eu, personal, nu dorim să vorbim în toamnă despre handicapul de informare, despre tot felul de piedici, de altfel reale, puse în calea Opoziţiei. Nu dorim să ne oferim singuri scuze. Dorim să câştigăm alegerile şi vrem să asigurăm electoratului toate posibilităţile de a lua cunoştinţă de oferta noastră politică, în amănunt.


Cu fiecare zi care trece ne dăm seama că România se află pe un drum greşit. Cu fiecare zi care trece România în care trăim se îndepărtează tot mai mult de imaginea României pe care ne-o dorim. România de astăzi nu este ţara pe care ne-au lăsat-o strămoşii, ci rezultatul a 45 de ani de comunism şi a şase ani de neglijenţe şi de guvernare iresponsabilă. România a devenit mai mult ţara unora, decât a tuturor.

După şase ani de dezordine postcomunistă, de balansare ezitantă între Est şi Vest, de discursuri despre forţa legii pe fondul unui fenomen general şi erodant de corupţie şi despre o democraţie socială care nu ţine cont de interesele celor care muncesc, produc şi suferă în România, a venit momentul să ne luăm ţara înapoi. A venit momentul unui Parlament care să respecte legile pe care le votează şi care să reacţioneze mai rapid şi mai adaptat nevoilor permanente sau urgente ale ţării. A venit momentul unui Guvern care să obţină rezultate reale, nu numai statistici care nu spun nimic, nimănui. A venit momentul pentru un preşedinte al tuturor.

Programul pe care, începând de astăzi, îl supun atenţiei dumneavoastră, cuprinde zece seturi de principii şi de soluţii majore pentru problemele cu care se confruntă, în opinia mea, instituţia prezidenţială a României de astăzi.

Prima dintre aceste probleme priveşte relaţia cu cetăţenii. Preşedintele ţării trebuie să-şi exercite atribuţiile ţinând seama de ceea ce au nevoie cei care l-au ales şi nu de presiunile unor funcţionari publici sau ale unor grupuri de interese. Avem nevoie de o schimbare fundamentală de mentalitate la nivelul acestei instituţii menite prin lege să-i reprezinte pe toţi. Altfel, vom trăi într-o ţară prezidată încă patru ani nu de un om, ci de o limuzină neagră, nu de un program politic, ci de o campanie electorală perpetuă.

În al doilea rând, propun ţării o preşedinţie care să fie principalul garant al legalităţii şi al ordinii. Aceasta presupune responsabilitate şi severitate atât faţă de cei care încalcă legea, cât şi faţă de cei chemaţi s-o aplice. Acum, când românii au început să importe droguri şi să exporte prostituţie şi spărgători calificaţi, este nevoie mai mult ca oricând de o legislaţie şi de o justiţie capabile să facă faţă acestui val infracţional. Preşedintele poate susţine adoptarea unor acte normative şi poate solicita modificarea unor legi deja adoptate, poate numi şi revoca din funcţii demnitari şi înalţi magistraţi cu atribuţii în domeniul asigurării legalităţii şi ordinii publice. El are suficiente pârghii pentru a face ca legea să pătrundă şi să se aplice în fiecare instituţie, în fiecare localitate, în orice cartier rău famat sau stradă prost luminată.

A treia problemă în care trebuie să se implice direct instituţia prezidenţială a devenit un subiect dureros de comun pentru viaţa noastră de fiecare zi. Este vorba despre corupţie. Preşedintele României trebuie să se simtă responsabil pentru toate acţiunile întreprinse de cei cu care lucrează direct şi pentru toate problemele de corupţie de care ar fi acuzaţi cei pe care i-a numit în funcţie. Preşedintele României nu-şi poate permite să strângă mâna oricui, să colaboreze cu oricine. El trebuie să devină, prin atitudine şi nu prin declaraţii, un exemplu de corectitudine pe care oamenii să-l perceapă ca atare, pe care oamenii să-l respecte.

Programul în baza căruia candidez la preşedinţie oferă un loc aparte cinstei şi dreptăţii, două noţiuni despre care se învaţă încă la şcoală, în familie sau la biserică, dar care au rămas la mii de kilometri depărtare de realitatea în care trăim. Mi se pare corect şi drept ca o lege specială să definească clar responsabilitatea ministerială şi statutul funcţionarului public. Mi se pare corect şi drept ca preşedintele, parlamentarii şi miniştrii să renunţe la cheltuieli exorbitante. O asemenea măsură, într-o ţară ca România, nu respiră populism, ci bunul simţ elementar al adecvării la realitate.

Potrivit Constituţiei, Preşedintele are un rol esenţial în formarea Guvernului şi are pârghii importante pentru a veghea asupra modului în care funcţionează o guvernare. Din păcate, până astăzi aceste atribuţii au fost exercitate fie decorativ, fie pe furiş. Preşedintele trebuie să devină garantul unei guvernări responsabile şi benefice pentru toţi românii. Viitorul Guvern al României trebuie să fie mai puţin preocupat de menţinerea sa la putere şi mai mult de buna gestionare a treburilor ţării. S-a vorbit mult prea mult despre guvernări de sacrificiu în condiţiile în care singurii sacrificaţi cu adevărat au fost cetăţenii, cei care întreţin Executivul prin impozite. Ca preşedinte, îmi propun să imprim această linie de responsabilitate pentru modul de guvernare a ţării. Voi păstra un contact permanent cu Guvernul, fără a abuza, fără a ştirbi în vreun fel autoritatea primului ministru.

Cred cu tărie că Preşedintele, comandant suprem al forţelor armate şi preşedinte al Consiliului Suprem de Apărare a Ţării, are obligaţia de a susţine întărirea capacităţii de apărare a României. Aceasta presupune nu numai modernizarea tehnică a oştirii, dar şi promovarea demnităţii şi onoarei militare. Preşedintele nu trebuie să fie un oştean în civil, ci acel liant necesar dintre oştire şi ţară.
România are nevoie, astăzi mai mult decât oricând, de o reprezentare în plan extern perfect relaţionată cu interesele ei naţionale. Iar principalul ei interes este promovarea unei politici externe care să-i redea încrederea în propriile forţe şi locul respectuos  şi responsabil, pe care îl merită, în concertul din ce în ce mai zgomotos al naţiunilor.

Pentru instituţia prezidenţială, menită, potrivit Constituţiei, să reprezinte ţara la cel mai înalt nivel, integrarea reală, rapidă şi armonioasă a României în structurile politice şi de apărare europene şi euro-atlantice este un obiectiv de o importanţă covârşitoare. El trebuie atins în paralel cu dezvoltarea unor relaţii normale şi reciproc profitabile cu ţările vecine, cu principalii actori de pe scena politică din centrul şi estul Europei. A venit momentul să stingem tensiunile care blochează în prezent încheierea unor tratate de bază şi procesul de reconciliere, în mod particular cu Ungaria şi Ucraina.

A venit momentul ca România să devină un adevărat factor de echilibru şi de cooperare europeană, primind şi, în acelaşi timp, oferind lumii securitate şi cooperare. Pentru a pretinde şi a obţine un asemenea statut, bazat pe recunoaşterea necondiţionată a integrităţii teritoriale, independenţei şi suveranităţii României în orice context, este nevoie de dezvoltarea unor relaţii permanente şi stabile cu centrele de influenţă ale marilor organizaţii internaţionale, cu marile familii politice europene şi mondiale cu care partidele tradiţionale din România au deja legături tra
Vreme de 50 de ani, în România s-au investit bani în obiective ineficiente şi poluante, s-au investit efort şi creativitate pentru creşteri în statistici, pe cât de spectaculoase, pe atât de false. Eu cred că a venit vremea să investim în poporul român. Cred că a venit vremea ca fiecare român să primească un preţ onest pentru munca lui. Cred că a venit vremea pentru un preşedinte împotriva sărăciei. Ea este astăzi ocupantul inamic în faţa căruia nu putem lupta, ca altă dată, otrăvind fântânile sau retrăgându-ne în munţi. Trebuie să luptăm cu sărăcia prin mijloace economice, printr-o politică generală corectă, în aşa fel încât, odată cu România, să poată intra în Europa nu numai un imn, un drapel sau o clasă de privilegiaţi, ci un întreg popor bine răsplătit pentru munca sa, bine hrănit şi bine educat. Pentru aceasta, programul pe care îl propun prevede măsuri pentru corecta gestionare a datoriei publice, eliminarea oricăror discriminări între întreprinderile de stat şi cele private, lupta împotriva monopolurilor, privatizarea băncilor şi asigurarea unor pieţe financiare eficiente şi stabile.

Acest program aşează bunăstarea ţăranului în centrul luptei împotriva sărăciei. Pentru a putea produce mult şi ieftin, ţăranul român are nevoie de credite, nu de vizite, nu de promisiuni electorale. Multe din măsurile pe care Convenţia Democratică şi-a propus să le adopte împotriva sărăciei se află în Contractul cu România. Iar Preşedintele va fi un garant pentru îndeplinirea acestui contract pe care şi-a pus semnătura şi pentru care răspunde personal.

ªtiu că România de astăzi are nevoie de o nouă relaţie între cei care conduc şi societate. Este nevoie de programe şi de politici flexibile, adaptate fiecărei categorii de cetăţeni. Nu ne mai putem permite să discutăm despre tineret în general. S-a spus, în glumă, că fiecare dintre români se doreşte preşedinte, de unde numărul foarte mare de candidaţi. Eu cred, însă, că ţara are nevoie de un preşedinte pentru toţi românii, de un preşedinte capabil să-i dea fiecăruia ţara înapoi.

Pe de altă parte, România trebuie să devină o ţară a solidarităţii în care cetăţenii organizaţi potrivit intereselor lor să poată lupta eficient pentru propriile drepturi. Această organizare a societăţii civile trebuie încurajată şi stimulată de preşedinte. În ceea ce mă priveşte, fără să fiu preşedinte, acţionez în această direcţie de şase ani.

Imediat după despărţirea de comunism, românii au trăit o adevărată euforie a afirmării individuale, a luptei solitare pentru drepturi, bani sau carieră profesională. Cu trecerea timpului, cu cât instituţiile devin mai numeroase iar birocraţia tinde să ne sugrume, lupta unui singur om nu mai este eficientă. O Românie pentru toţi este o Românie a dialogului şi a cooperării între toţi cetăţenii săi.

Nici bunăstarea şi nici solidaritatea socială nu sunt utopii, sunt obiective politice şi civice care presupun în primul rând voinţa de a le atinge. Guvernanţii României din ultimii şase ani nu au avut o asemenea voinţă pentru că au fost educaţi să gândească şi să acţioneze în cadrul unui stat omnipotent dar, în acelaşi timp, din ce în ce mai neputincios în rezolvarea problemelor de zi cu zi ale oamenilor.

A venit momentul să alegem alţi oameni, să alegem o altă cale. Noi, românii, am mai trecut prin perioade dificile, dar am avut uneori  şi şansa unor conducători capabili să scoată ţara la liman. De şase ani avem aceiaşi conducători şi aceleaşi probleme. Guvernanţii îşi aduc aminte de problemele oamenilor doar o dată la patru ani. Trebuie să sfârşim cu această amnezie, trebuie să ne aducem aminte în fiecare zi de unde vin voturile şi de unde vine puterea.


Marea provocare politică a mandatului prezidenţial care începe peste câteva luni este revigorarea mândriei naţionale. România trebuie condusă şi reprezentată pe plan internaţional în aşa fel încât fiecare cetăţean al ei să fie mândru că s-a născut aici şi că trăieşte aici.

Astăzi ne mândrim cu nume ca Eminescu, Brâncuşi, Enescu sau Cioran. Ele ne dau certitudinea că poporul nostru poate genera valori perene. Dar datoria noastră este să lăsăm motive temeinice de mândrie şi pentru cei ce vor trăi aici după noi. Dragostea de ţară ne cheamă să reclădim prezentul, nu să ne mulţumim cu ce a fost, ridicând ode unui trecut pentru care noi, cei de astăzi, nu avem nici un merit.

Acestea sunt principiile pe care vreau să aşez Preşedinţia, dacă poporul român va hotărî că merit să devin Preşedintele României. Îi chem pe toţi cei care simt că aceste idei le sunt apropiate să mi se alăture, dincolo de orice fel de adversităţi mărunte, dincolo de ambiţii trecătoare, dincolo de oboseala a şase ani de lupte politice, dincolo de disperarea unui prezent cenuşiu. ªtiu că există oameni capabili să pună în mişcare enorma maşinărie a schimbării şi a normalităţii. Îi cunosc şi mă voi bizui în permanenţă pe ei. ªtiu că viitorul este al nostru. Vă cer să strângem rândurile şi să avem curajul de a-l zidi.



În fiecare zi, din buzunarul fiecăruia dintre noi sunt furaţi bani. În fiecare zi, din avuţia naţională sunt înstrăinate în interes personal bunuri şi valori. În fiecare zi, România devine mai săracă, bugetul statului devine mai fragil şi viitorul nostru mai nesigur. În fiecare zi, sume imense de bani sunt deturnate din mersul lor firesc şi intră în conturile unui grup de oameni restrâns, dar din ce în ce mai puternic. În ultimii şapte ani, aceşti oameni au pătruns în toate structurile puterii, în fostele guverne, în fostele parlamente, în jurul fostului preşedinte, în justiţie, în poliţie, în armată, în serviciile speciale, în lumea bancară.

Am fost ales preşedinte în urma unei campanii care a pus pe primul plan problema corupţiei generalizate care macină România. Iar în ultima lună am fost întrebat de multe ori ce voi întreprinde concret pentru eliminarea acestui flagel. A venit momentul să ofer un răspuns acestor întrebări.

Am afirmat mereu că vom putea finanţa proiectele de protecţie a celor mai săraci dintre noi prin banii obţinuţi din diminuarea drastică a economiei subterane de tip mafiot. Începem acum acţiunea de recuperare a banilor dumneavoastră. Prin această campanie mai urmărim un obiectiv, cel puţin la fel de important ca acela material. Vrem să refacem autoritatea instituţiilor statului. Vrem să redăm oamenilor cinstiţi din această ţară încrederea în ei înşişi. Vrem să redăm oamenilor care se spetesc pentru fiecare bănuţ convingerea că drumul muncii cinstite este  singurul adevărat şi că toate celelalte sfârşesc rău. Vrem să insuflăm tinerilor dorinţa de a munci şi a trăi din muncă şi să stârpim odată pentru totdeauna ideea îmbogăţirii prin furt sau prin înşelăciune.

Încă din primele zile ale mandatului meu am solicitat instituţiilor abilitate ale statului o informare completă privind dimensiunile şi consecinţele corupţiei şi criminalităţii organizate din România, privind cauzele care au blocat cursul dosarelor penale în fază de urmărire sau de judecată şi motivele pentru care infracţiuni notorii, uneori petrecute sub ochii noştri, nu-şi găsesc ani în şir vinovaţii.

 



Presei îi revine meritul de a fi tras primul semnal de alarmă în legătură cu aceste fenomene devastatoare pentru viaţa noastră de fiecare zi şi pentru viitorul copiilor noştri. Din păcate, situaţia reală, aşa cum mi-a fost dat să aflu cu mijloacele pe care le are la îndemână şeful statului, este mai gravă decât am putea crede citind ziarele sau privind la televizor. Consiliul Suprem de Apărare a Ţării a ajuns la concluzia că astăzi corupţia şi criminalitatea organizată reprezintă fenomene care pun în pericol siguranţa naţională. Dacă lucrurile vor evolua în direcţia în care evoluează acum, există riscul de a ajunge la o dezorganizare economică şi monetară de proporţii sau, în plan social, la violenţe şi atentate, la răfuieli publice de tip mafiot.

În faţa unei asemenea provocări nu mai e timp decât pentru acţiune. Orice amânare ar fi sinucigaşă. Iată de ce i-am chemat la Preşedinţie pe conducătorii tuturor instituţiilor care au obligaţia să lupte cu criminalitatea şi corupţia şi le-am cerut să pună capăt blocajelor, tergiversărilor şi acuzelor reciproce. Am format, începând de ieri, un organism nou, Consiliul Naţional de Acţiune Împotriva Corupţiei şi Crimei Organizate în cadrul căruia aceste instituţii să acţioneze împreună, fără intermediari, fără amânări. Coordonez personal acest organism şi răspund de eficienţa lui.

În combaterea acestui flagel al corupţiei nu vom ţine seama nici de poziţia socială, nici de avere, nici de apartenenţa politică, nici de grade de rudenie. Vom ţine seama numai de lege. ªi vom începe cu cazurile cele mai grave.

 



Mi s-a cerut, nu o dată, destituirea unor demnitari care nu şi-au făcut datoria în lupta cu aceste fenomene. Vor avea loc destituiri, dar de fiecare dată va trebui să ţinem seama de procedurile legale şi de vinovăţiile individuale corect stabilite. În orice caz, un lucru trebuie să devină clar: pasivitatea organelor de stat abilitate prin lege să facă ordine nu este altceva decât complicitate la corupţie. Ea va fi tratată ca atare.

Voi cere Parlamentului ca legislaţia incompletă sau inadecvată să fie completată sau modificată în cel mai rapid mod permis de regulile statului de drept. Voi cere înăsprirea pedepselor pentru o serie de infracţiuni grave, a căror frecvenţă a devenit periculoasă pentru ordinea publică. Dar trebuie să fie limpede că nu ne putem ascunde nici o clipă în spatele lipsei legilor pentru a amâna războiul cu corupţia sau cu criminalitatea organizată. România are un Cod Penal şi numeroase legi speciale prin care infracţiuni ca acelea despre care am vorbit sunt pedepsite de multă vreme. Problema noastră este să aplicăm aceste legi fără a mai amâna la nesfârşit soluţionarea dosarelor.

România a fost furată începând de la graniţele ei, începând cu punctele vamale pe unde au trecut şi încă mai trec mari cantităţi de mărfuri în regim de contrabandă. Anual, cinci sute de miliarde de lei care ar fi trebuit să ajungă la bugetul de stat şi mai apoi la alocaţiile pentru copii, la ajutoarele sociale, în învăţământ sau în sănătate, ajung în buzunarele unor contrabandişti.

Astfel de oameni fură României demnitatea şi prestigiul internaţional. Investitori străini serioşi şi importanţi s-au văzut nevoiţi în ultimii ani să plătească mari sume de bani unor înalţi funcţionari ai statului pentru a li se oferi posibilitatea să deschidă şi să dezvolte afaceri în România. De multe ori ei pleacă şi investesc în alte ţări. În felul acesta suntem lipsiţi de fonduri pentru retehnologizare, de locuri de muncă, de credibilitate şi respect pe pieţele internaţionale de mărfuri sau de capital.

Ca Preşedinte, am datoria să coordonez personal această luptă, aşa cum Guvernul are datoria să gestioneze corect şi în folosul dumneavoastră sumele pe care le vom recupera. În acelaşi timp, însă, am şi obligaţia de a garanta caracterul democratic al acestei acţiuni de amploare. Vrem să repunem legea în drepturile ei, fără a prejudicia drepturile nici unei persoane, fără a afecta imaginea nici unei instituţii. Nu vom începe o vânătoare de vrăjitoare, ci un război de apărare. Inamicul e deja pe teritoriul nostru, ne sleieşte resursele, ne nesocoteşte tradiţiile şi interesele legitime, ne spune la ureche că orice încercare de împotrivire e în zadar, că în România se fură şi se va fura mereu.

 



Mă adresez celor care lucrează în procuratură şi justiţie, în poliţie, jandarmerie, organe de control, servicii secrete, armată, în mod deosebit specialiştilor tineri, cu rugămintea de a participa la această luptă împotriva corupţiei şi a crimei organizate cu toată responsabilitatea, pentru a reda oamenilor încrederea în instituţiile statului şi pentru a-şi apăra propria onoare.

Fac un apel special către juriştii cu experienţă în domeniul avocaturii. Îi rog să-şi pună pentru o perioadă de timp experienţa în slujba organelor de anchetă penală şi a magistraturii care au nevoie de oameni calificaţi pentru a face faţă perioadei care urmează.

Vă chem pe dumneavoastră, milioane de femei şi de bărbaţi cinstiţi din România, să punem capăt acestui flagel, vă chem să spunem nu cererilor de mită, drogurilor, mărfurilor despre care ştim că provin din contrabandă. Vă rog pe dumneavoastră să semnalaţi celor în drept orice abuz şi orice infracţiune cu încrederea că maşinăria legii va începe să funcţioneze şi în ţara noastră.

Am vorbit suficient despre lege sau despre Constituţie. A venit timpul să le aplicăm în litera şi spiritul lor.



Înainte ca sistemul occidental al democraţiei reprezentative să devină, în pragul secolului al XX-lea, o sursă de inspiraţie pentru restructurarea politică a României, Republica Poloneză şi Seimul său au jucat pentru români, timp de câteva veacuri, rolul unui stat întemeiat pe norma de drept şi pe garantarea libertăţilor civile, posibil model al unei democraţii deliberative.

De obicei şi mai ales în ocazii solemne, legăturile istorice dintre două ţări sunt evocate ca premisă a cooperării actuale şi a dezvoltării acesteia în viitor. În cazul legăturilor dintre naţiunile noastre, nu este vorba despre contacte periferice, nici despre o simplă înlănţuire de episoade în care fiecare popor s-a bucurat de sprijinul celuilalt. Dacă spunem că moldovenii au participat la epopeea antiteutonică a regelui Vladislav Jagiello sau că o parte dintre revoluţionarii polonezi de la 1863 şi-au pregătit acţiunea eroică pe teritoriul Principatelor româneşti ori că guvernul polonez în exil la 1939 a găsit ospitalitate în România; dacă arătăm, pe de altă parte, cât datorează formării lor în Polonia oamenii de litere români din epoca Renaşterii şi a Barocului, nu facem mai mult decât să aducem la lumină, pentru o clipă, evenimente şi împrejurări politice şi culturale care aparţin irevocabil istoriei şi împlinesc adesea doar funcţia nostalgică de a ne aminti că ţările noastre au fost cândva vecine şi şi-au împletit istoriile.

Sarcina noastră este astăzi aceea de a identifica şi ceea ce este viu în acest trecut, ceea ce nu aparţine numai cărţilor de istorie şi erudiţiei savanţilor. Vie este pentru noi, românii, o anumită imagine, foarte precisă, pe care o avem despre polonezi. Din Evul Mediu şi până în perioada Solidarităţii, atunci când românii au încercat să-i caracterizeze pe polonezi printr-o singură virtute, ei au ales şi ar alege şi astăzi, fără nici o ezitare, mândria. Mândria înţeleasă ca expresie a demnităţii. „Este mândru ca un polonez“, spunem în româneşte despre cineva care nu acceptă să se supună unor decizii la luarea cărora nu a consimţit în prealabil, care nu suferă nedreptatea, care este cutezător şi oricând pregătit să-şi apere drepturile. O asemenea imagine se hrăneşte din experienţa istorică, dar are şi un vădit caracter politic. De aceea, ea poate fi punctul de plecare a unei noi dinamici a relaţiilor dintre România şi Polonia.Cu atât mai mult cu cât problemele prezentului sunt comparabile din multe puncte de vedere.

Polonia şi România au răsturnat, pe căi diferite, dar în acelaşi timp istoric, sistemul totalitar. Sunt state în care, după 45 de ani, democraţia reprezentativă a trebuit să fie mai întâi reinventată, apoi consolidată. Sunt ţări care, pe parcursul a doar câţiva ani, au cunoscut, deşi în ritmuri diferite, schimbările politice impuse oricărei societăţi în tranziţie. Sunt ţări în care arhitectura puterii este construită prin voinţa, liber şi legal exprimată, a cetăţenilor.

În acelaşi timp, atât România, cât şi Polonia se confruntă cu sarcina redutabilă şi fără precedent istoric a convertirii întregului sistem economic, a trecerii de la structuri centralizate şi de comandă la piaţă liberă. Sunt ţări în care statul trebuie să-şi retragă controlul asupra vieţii sociale şi economice fără a-şi pierde însă autoritatea legitimă de ziditor al unui stat de drept.

 



Ţările noastre au nevoie, deopotrivă, de prestigiu şi de autoritate legitimă, pentru a depăşi o răscruce istorică. Nu ne putem permite riscul de a rămâne la porţile Europei Unite. Pentru ambele ţări, integrarea europeană este prioritatea acestui sfârşit de mileniu.

Procesul de integrare a fost privit, la un moment dat, ca o competiţie. Fiecare dintre ţările Europei Centrale tindea să se orienteze spre Vest fără a mai ţine seama de aspiraţiile şi problemele vecinilor săi. Pe parcurs, a devenit tot mai limpede că integrarea n-ar trebui să fie o experienţă consumată pe cont propriu, ci un drum pe care toate statele candidate să-l parcurgă împreună. Principiul fondator al Uniunii Europene nu este izolarea, ci solidaritatea. Dacă predicatul istoric al Europei a fost „să fim împreună”, predicatul său politic este astăzi „să acţionăm, împreună”.

Românii şi polonezii, ca şi celelalte popoare din centrul şi Estul continentului european, au avut privilegiul amar de a înţelege din aberaţiile anilor de totalitarism că politica, inclusiv cea internaţională, nu se poate face în absenţa unui minim orizont etic, că modernizarea societăţii şi creşterea economică nu pot fi realizate prin statistici false şi nici prin avantajarea unui stat în detrimentul celorlalte.

Ţările noastre sunt angajate în procese de reformă economică şi instituţională care vizează atingerea unui nivel de compatibilitate cu standardele europene. Chiar dacă ritmurile acestui proces sunt diferite, un asemenea efort, care presupune imaginaţie, inteligenţă şi competenţă, dar şi costuri sociale deosebite, nu cred că poate fi conceput şi dus la bun sfârşit în afara unei coordonări a energiilor şi iniţiativelor.

Nu mă gândesc, fireşte, că un fel de aderare în grup la Uniunea Europeană ar trebui înscris pe agenda guvernelor noastre. Mi se pare însă că procesul ar putea fi grăbit şi mai puţin anevoios dacă guvernele noastre şi-ar propune să urmărească, simultan cu îndeplinirea exigenţelor juridice şi economice impuse de integrare, realizarea unei compatibilităţi sau, după caz, complementarităţi a obiectivelor şi mijloacelor pe care şi le propun în fiecare etapă.

Polonia şi România nu se îndreaptă spre Europa Unită din direcţii diferite. Ele aparţin uneia dintre cele mai vechi şi mai stabile pieţe comune de pe continent, care, timp de secole, a legat Marea Baltică de Marea Neagră şi Gurile Vistulei de Gurile Dunării. Până la intruziunea violentă a Rusiei ţariste, acest vast spaţiu economic a fost gestionat împreună, fără tensiuni şi conflicte, de polonezi şi români.

 



Fără îndoială, istoria nu poate fi refăcută. Putem însă încerca să ne proiectăm împreună viitorul. Instrumentele sunt la îndemâna noastră. Procesul de integrare europeană nu poate decât să câştige printr-o articulare a Iniţiativei Central Europene (ICE) care, din iunie 1996, cuprinde şi România şi a Cooperării Economice a Mării Negre (CEMN) la care Polonia participă cu statut de observator. Ţările noastre pot juca un rol principal în realizarea unei complementarităţi între activitatea Iniţiativei Central Europene şi cea a Cooperării Economice a Mării Negre. Pentru aceasta, trebuie să cadă şi ultimele bariere în calea circulaţiei comerciale, a capitalurilor şi a serviciilor între Polonia şi România. Un pas important îl constituie aderarea României la Acordul Central-European de Liber Schimb (CEFTA), proces în care ţara mea se bucură de sprijinul convingător al Republicii Poloneze.

Am încercat să aduc câteva argumente în sprijinul ideii care pentru mine este preţioasă şi care explică de ce am ales Polonia pentru prima mea vizită de stat în calitate de Preşedinte al României: pe români şi pe polonezi totul îi apropie, nimic cu adevărat serios nu îi desparte. Poate, doar o insuficientă atenţie reciprocă.

Graba noastră, şi a unora şi a celorlalţi, de a ne vedea incluşi în structurile europene şi euro-atlantice după prăbuşirea totalitarismului, ne-a făcut să fim mai puţin aproape unii de alţii. În ultimii ani, am privit stăruitor în aceeaşi direcţie, uitând să ne mai privim unii pe ceilalţi.

Sunt convins că este momentul şi este întru totul posibil ca această temporară înstrăinare să ia sfârşit. Aceasta este raţiunea vizitei mele în Polonia, după cum nu altul a fost motivul vizitei pe care Preşedintele Republicii Polone, domnul Aleksandr Kwasniewski, a făcut-o în România în luna mai a anului trecut.

Cu patru ani în urmă, la 23 ianuarie 1993, s-a semnat Tratatul de prietenie şi cooperare dintre România şi Republica Polonă. Cadrul juridic al cooperării noastre este fixat. Voinţa de a-i da viaţă cu un conţinut cât mai bogat a fost exprimată. Ţine de noi toţi să reaşezăm raporturile noastre pe nivelul eficienţei şi avantajului reciproc.

Cândva, Europa se sfârşea undeva între Gurile Vistulei şi cele ale Dunării. În ciuda deosebirii confesionale, Polonia şi Ţările Române constituiau un neîntrerupt antemural al civilizaţiei europene tradiţionale. Această continuitate şi complementaritate a eforturilor noastre, acest impuls de a lupta împreună pentru aceeaşi cauză, pentru cauza Europei, se cuvine să le regăsim astăzi. Nimic nu ne împiedică, totul ne obligă.



Trebuie să recunosc că participarea mea la o şedinţă de bilanţ a Inspectoratului General al Poliţiei are, în momentul de faţă, semnificaţii mai largi decât tradiţionalele şi banalele recapitulări festive cu care, o vreme, am fost obişnuiţi. Vreau să apreciez, în acest context, seriozitatea raportului prezentat de şeful Inspectoratului General al Poliţiei şi fermitatea intervenţiei ministrului de Interne.

Ne aflăm la începutul unei campanii fără precedent, care-şi propune să stopeze proliferarea corupţiei şi a crimei organizate şi să facă lumină în cazurile neelucidate care au dobândit deja o tristă notorietate. Situaţia este mult prea gravă ca să ne mai putem permite discuţii formale. Este nevoie de acţiuni concrete, de identificarea rapidă a tuturor mijloacelor care să asigure eficienţa imediată a acestora.

Poliţia are obligaţia de a se ocupa serios nu numai de problemele care ţin de activitatea ei curentă, ci şi de cazurile – şi mai ales de cazurile – care, prin gravitatea lor şi prin implicarea unor persoane de mare influenţă politică, economică sau financiară, aduc atingere siguranţei naţionale. Dacă am continua să tolerăm situaţia actuală, când o parte uriaşă a economiei şi finanţelor româneşti sunt controlate pe căi oculte, întregul proces de reformare a societăţii noastre ar fi compromis.

 



Analizând cauzele fenomenului infracţional şi dinamica acestuia din ultimii ani, ca factori de risc la adresa siguranţei naţionale, Consiliul Suprem de Apărare a Ţării a constatat că actualul cadru legislativ este neîndestulător sub aspectul mijloacelor de prevenire a corupţiei, dar şi în privinţa sancţiunilor penale, care nu acoperă integral aria actelor de corupţie sesizate pe parcursul dezvoltării mediului de afaceri în România. Este deci necesar ca dispoziţiile Codului penal privind infracţiunile de luare şi dare de mită, trafic de influenţă şi primire de foloase necuvenite să fie completate cu pedepse corespunzătoare gravităţii faptelor ilegale care, prin consecinţele lor, sunt similare infracţiunilor de corupţie. Mă refer la evaluarea diminuată a patrimoniului unităţilor de stat în vederea privatizării, la aşa-zisele credite neperformante care au fost de fapt acordate în mod iresponsabil, fără garanţii, fără destinaţii controlabile sau a căror destinaţie declarată a fost deturnată.

S-a constatat, de asemenea, că nu există un serviciu naţional specializat în prevenirea şi combaterea actelor de corupţie, aşa cum există în marea majoritate a ţărilor democratice. De aceea s-a decis ca, până la adoptarea unei legi speciale împotriva corupţiei şi crearea unui serviciu naţional specializat, să se înfiinţeze un organism special al Consiliului Suprem de Apărare a Ţării, cu atribuţii limitate strict la competenţele CSAT de combatere a pericolelor ce atentează la siguranţa naţională. Astfel a luat naştere Consiliul Naţional de Acţiune Împotriva Corupţiei şi Crimei Organizate, al cărui principal scop este coordonarea acţiunilor tuturor instituţiilor abilitate să descopere şi să sancţioneze asemenea infracţiuni. Poliţia se află în primele rânduri ale acestei bătălii şi se impune să se organizeze şi să se comporte ca atare.

Există reuşite incontestabile în domeniul combaterii infracţionalităţii. Numărul mare de infracţiuni descoperite înseamnă, fără îndoială, o performanţă în materie. Un număr însemnat de cazuri au avut ca autori persoane de oarecare notorietate publică. Imperativele momentului presupun însă intensificarea activităţii de depistare a marilor corupţi, a marilor traficanţi, falsificatori, hoţi şi devalizatori de bănci.

Evoluţiile tot mai periculoase ale crimei organizate au la origine, de multe ori, cetăţeni străini sau cetăţeni români care, între timp, s-au refugiat în străinătate. Un rol hotărâtor în aceste cazuri îl pot avea acţiunile Poliţiei Române în cadrul cooperării bilaterale, precum şi buna colaborare cu reprezentanţii INTERPOL.

Ca jurist, ştiu că un dosar bine întocmit de poliţie are toate şansele să-şi găsească o rezolvare rapidă şi dreaptă la Parchet şi în Justiţie.


În relaţiile directe cu cetăţenii, Poliţia trebuie să-şi impună o abordare mai transparentă şi mai operativă. Ar fi un indiciu cât se poate de clar că Poliţia este cu adevărat o instituţie pusă în slujba cetăţeanului, fapt probat, de altfel, destul de convingător, în ultimii ani. Totuşi, sunt nevoit să recunosc că sunt îngrijorat de un fenomen, deosebit de nociv, care se manifestă în cadrul Inspectoratului General al Poliţiei, în ciuda eforturilor constante care s-au depus pentru combaterea lui. Este vorba de numărul mult prea mare de abateri şi chiar de fapte penale comise de poliţişti. Cei 129 de poliţişti trimişi anul trecut în judecată pentru comiterea unor  infracţiuni demonstrează că procesul de selecţie a candidaţilor pentru poliţie, dar şi cel de formare a acestora şi de control al activităţii sunt deficitare.

Consiliul Naţional de Acţiune Împotriva Corupţiei şi Crimei Organizate s-a adresat tuturor instituţiilor care luptă împotriva acestor fenomene şi am primit răspunsuri pozitive din partea Parchetului General, a Ministerului de Interne, a Ministerului Justiţiei, a Consiliului Superior al Magistraturii. A sosit momentul ca toate instituţiile care luptă cu criminalitatea să coopereze fără reticenţe şi fără acuze reciproce, atât în plan local, cât şi în plan central.

Sunt convins că Poliţia înţelege cât se poate de bine că rolul ei în acest proces este unul esenţial şi va acţiona în consecinţă. Ea se află în prima linie a apărării legii, a ordinei şi liniştii cetăţenilor. Profesionalismul, dorinţa de a apăra cu abnegaţie interesele ţării, de a apăra chiar ceea ce Poliţia are mai de preţ, onoarea şi demnitatea meseriei de poliţist, sunt argumente importante pentru schimbarea instituţiei, pentru creşterea autorităţii şi credibilităţii ei sociale şi morale.

Legea este aceeaşi pentru toţi. Aşadar, pentru a face ca legea să domnească, trebuie identificate şi pedepsite toate fărădelegile. Fără excepţie.



Toţi cei de faţă, gazde şi oaspeţi deopotrivă, ne-am asumat o grea şi nobilă misiune de a ne sluji ţara prin Adevăr şi Dreptate.

A lua hotărâri şi a dispune de soarta oamenilor nu poate fi o muncă de rutină. Cu atât mai mult atunci când, aflat în vârful ierarhiei, porţi cu tine dreptul şi povara ultimului cuvânt. Aici, la vârf, unde nu mai există o cale de apel prin care decizia să poată fi corectată de un altul, eroarea şi părtinirea sunt inadmisibile şi condamnabile.

Am convingerea că, după şapte ani de efort şi acumulare, în care Justiţia a trebuit să ţină seama de înnoiri legislative impuse de istorie şi de o diversificare fără precedent a raporturilor juridice din societatea românească, a venit timpul ca 1997 să aducă un plus de preocupare pentru prestigiul Magistraturii Române.

Calitatea actului de justiţie depinde, în primul rând, de cadrul pe care Legislativul şi Executivul îl asigură spre buna funcţionare a magistraturii. Dar, în final, ea devine opera magistratului, de care depind temeinicia cercetării, descoperirea adevărului şi împărţirea dreptăţii.

 



Presupun că, înainte de a fi un moment festiv, deschiderea anului judiciar 1997 poate fi un motiv de analiză a anului precedent. M-aş bucura ca ziua de azi să marcheze „kilometrul 0” al unui drum de acces spre o justiţie ferită de suspiciuni, înţeleasă de justiţiabili ca act de dreptate şi apreciată de opinia publică drept model de corectitudine şi imparţialitate.

Deschiderea anului judiciar 1997 este marcată de o serie de întrebări cărora avem datoria de a le găsi răspuns şi, după caz, remedii.

Există un mare decalaj între aşteptările populaţiei – lovite de consecinţele unei criminalităţi în creştere – şi ritmul în care ies la iveală acele rechizitorii ale Parchetului de natură să trimită în judecată marii vinovaţi pentru corupţie, abuzuri şi tranzacţii ilicite.

Există un puternic curent de opinie care judecă şi acuză judecătorii de tergiversarea proceselor, de punerea în libertate a arestaţilor sau de achitarea unor persoane considerate vinovate.

Există, în acelaşi timp, o surprinzătoare pasivitate a acelor magistraţi care, prin natura funcţiilor de conducere, la nivelul parchetelor şi instanţelor judecătoreşti, au îndatorirea de a garanta prestigiul şi autoritatea instituţiilor pe care le conduc.



Există un prag de demnitate şi de responsabilitate pe care şi-l stabileşte fiecare individ. Pentru înalţii magistraţi ai României, el are înălţimea funcţiei şi a încrederii ce li s-a acordat prin actul de numire. Acceptând funcţia, acceptăm şi consecinţa de a avea mai multe obligaţii şi mai puţine oportunităţi. Ceea ce îşi poate eventual permite un debutant, nu-şi poate îngădui magistratul.

Era de aşteptat ca instituţia demisiei să-şi recapete rolul salvator de onoare, atunci când asupra unui preşedinte de tribunal sau de curte, ori asupra judecătorilor acestor instanţe, planează acuzaţii publice de incorectitudine, de luare de mită ori de acceptare a unor favoruri şi foloase necuvenite. Nu văd cum ar putea justifica un magistrat poziţia sa privilegiată pe lista câştigătorilor la „Caritas” ori pe cea a beneficiarilor de credite bancare preferenţiale; cum poate accepta oferta de a fi înscris pe lista salariaţilor unei alte instituţii căreia o bancă îi oferă cadoul unor împrumuturi cu dobânzi simbolice.

De la un judecător se aşteaptă rigoare, înţelepciune, stăruinţă şi consecvenţă pentru a găsi soluţii drepte şi durabile în orice speţă.

De la Justiţie se pretinde chiar mai mult: decizii apte să contribuie la descreşterea criminalităţii, la redresarea economică şi financiară a societăţilor comerciale şi bancare, la întărirea statului de drept şi a încrederii oamenilor în buna funcţionare a autorităţilor publice.



Fără îndoială, ori de câte ori ne îndreptăm privirile spre Justiţie, trebuie să fim la rândul nostru drepţi şi să recunoaştem că societatea românească şi-a tratat rău şi magistraţii, şi baza materială a Justiţiei. Cele mai multe dintre spaţiile pe care le ocupă tribunalele, judecătoriile sau parchetele sunt total inadecvate, salariile mici favorizează corupţia sau fuga din sistem spre alte funcţii juridice, mult mai bine plătite. Lipsa solemnităţii din sălile de judecată aduce atingere însăşi autorităţii şi însuşi prestigiului de care trebuie să se bucure legea şi magistratul. Iar faptul că schemele de personal din sistemul magistraturii sunt din ce în ce mai puţin ocupate este o realitate care trebuie să dea de gândit.

Este un tablou sumbru care descrie problemele pe care trebuie să le rezolve România faţă în faţă cu realităţile din sistemul judiciar. Dincolo de bani este nevoie şi de voinţa politică fermă de a îndrepta lucrurile. Vă asigur că atât eu, cât şi primul ministru, suntem alături de dumneavoastră, ca oameni politici şi ca jurişti, în acţiunea de a găsi soluţii şi de a nu mai amâna inutil aplicarea lor de azi pe mâine.



În faţa atâtor aşteptări şi provocări trebuie să rămânem mereu conştienţi că societatea românească resimte astăzi nevoia acută, dureroasă, a unei Justiţii adevărate, independente şi eficiente. M-am referit la creşterea criminalităţii care a determinat o creştere a numărului de dosare aflate pe rolul instanţelor de judecată. Este de aşteptat ca acest volum să crească în continuare, pe măsura soluţionării dosarelor aflate încă în curs de cercetare la poliţie şi parchete. Nu pot fi omise nici celelalte cauze, de natură civilă sau comercială, care înregistrează de asemenea creşteri spectaculoase de la un an la altul. Toate acestea sporesc îndatoririle şi eforturile completelor de judecată, ca şi grija şi răspunderea judecătorilor pentru corectitudinea fiecărei decizii.

Cetăţenii au dreptul natural de a-i judeca atât pe cei care îi conduc, cât şi pe cei care îi judecă. A venit momentul să ieşim cu fruntea sus de la această judecată inevitabilă.


Toţi cei de faţă, gazde şi oaspeţi deopotrivă, ne-am asumat o grea şi nobilă misiune de a ne sluji ţara prin Adevăr şi Dreptate.

A lua hotărâri şi a dispune de soarta oamenilor nu poate fi o muncă de rutină. Cu atât mai mult atunci când, aflat în vârful ierarhiei, porţi cu tine dreptul şi povara ultimului cuvânt. Aici, la vârf, unde nu mai există o cale de apel prin care decizia să poată fi corectată de un altul, eroarea şi părtinirea sunt inadmisibile şi condamnabile.

Am convingerea că, după şapte ani de efort şi acumulare, în care Justiţia a trebuit să ţină seama de înnoiri legislative impuse de istorie şi de o diversificare fără precedent a raporturilor juridice din societatea românească, a venit timpul ca 1997 să aducă un plus de preocupare pentru prestigiul Magistraturii Române.

Calitatea actului de justiţie depinde, în primul rând, de cadrul pe care Legislativul şi Executivul îl asigură spre buna funcţionare a magistraturii. Dar, în final, ea devine opera magistratului, de care depind temeinicia cercetării, descoperirea adevărului şi împărţirea dreptăţii.

 



Presupun că, înainte de a fi un moment festiv, deschiderea anului judiciar 1997 poate fi un motiv de analiză a anului precedent. M-aş bucura ca ziua de azi să marcheze „kilometrul 0” al unui drum de acces spre o justiţie ferită de suspiciuni, înţeleasă de justiţiabili ca act de dreptate şi apreciată de opinia publică drept model de corectitudine şi imparţialitate.

Deschiderea anului judiciar 1997 este marcată de o serie de întrebări cărora avem datoria de a le găsi răspuns şi, după caz, remedii.

Există un mare decalaj între aşteptările populaţiei – lovite de consecinţele unei criminalităţi în creştere – şi ritmul în care ies la iveală acele rechizitorii ale Parchetului de natură să trimită în judecată marii vinovaţi pentru corupţie, abuzuri şi tranzacţii ilicite.

Există un puternic curent de opinie care judecă şi acuză judecătorii de tergiversarea proceselor, de punerea în libertate a arestaţilor sau de achitarea unor persoane considerate vinovate.

Există, în acelaşi timp, o surprinzătoare pasivitate a acelor magistraţi care, prin natura funcţiilor de conducere, la nivelul parchetelor şi instanţelor judecătoreşti, au îndatorirea de a garanta prestigiul şi autoritatea instituţiilor pe care le conduc.

 

 



Există un prag de demnitate şi de responsabilitate pe care şi-l stabileşte fiecare individ. Pentru înalţii magistraţi ai României, el are înălţimea funcţiei şi a încrederii ce li s-a acordat prin actul de numire. Acceptând funcţia, acceptăm şi consecinţa de a avea mai multe obligaţii şi mai puţine oportunităţi. Ceea ce îşi poate eventual permite un debutant, nu-şi poate îngădui magistratul.

Era de aşteptat ca instituţia demisiei să-şi recapete rolul salvator de onoare, atunci când asupra unui preşedinte de tribunal sau de curte, ori asupra judecătorilor acestor instanţe, planează acuzaţii publice de incorectitudine, de luare de mită ori de acceptare a unor favoruri şi foloase necuvenite. Nu văd cum ar putea justifica un magistrat poziţia sa privilegiată pe lista câştigătorilor la „Caritas” ori pe cea a beneficiarilor de credite bancare preferenţiale; cum poate accepta oferta de a fi înscris pe lista salariaţilor unei alte instituţii căreia o bancă îi oferă cadoul unor împrumuturi cu dobânzi simbolice.

De la un judecător se aşteaptă rigoare, înţelepciune, stăruinţă şi consecvenţă pentru a găsi soluţii drepte şi durabile în orice speţă.

De la Justiţie se pretinde chiar mai mult: decizii apte să contribuie la descreşterea criminalităţii, la redresarea economică şi financiară a societăţilor comerciale şi bancare, la întărirea statului de drept şi a încrederii oamenilor în buna funcţionare a autorităţilor publice.

 

Si magistraţii au probleme

Fără îndoială, ori de câte ori ne îndreptăm privirile spre Justiţie, trebuie să fim la rândul nostru drepţi şi să recunoaştem că societatea românească şi-a tratat rău şi magistraţii, şi baza materială a Justiţiei. Cele mai multe dintre spaţiile pe care le ocupă tribunalele, judecătoriile sau parchetele sunt total inadecvate, salariile mici favorizează corupţia sau fuga din sistem spre alte funcţii juridice, mult mai bine plătite. Lipsa solemnităţii din sălile de judecată aduce atingere însăşi autorităţii şi însuşi prestigiului de care trebuie să se bucure legea şi magistratul. Iar faptul că schemele de personal din sistemul magistraturii sunt din ce în ce mai puţin ocupate este o realitate care trebuie să dea de gândit.

Este un tablou sumbru care descrie problemele pe care trebuie să le rezolve România faţă în faţă cu realităţile din sistemul judiciar. Dincolo de bani este nevoie şi de voinţa politică fermă de a îndrepta lucrurile. Vă asigur că atât eu, cât şi primul ministru, suntem alături de dumneavoastră, ca oameni politici şi ca jurişti, în acţiunea de a găsi soluţii şi de a nu mai amâna inutil aplicarea lor de azi pe mâine.

 


În faţa atâtor aşteptări şi provocări trebuie să rămânem mereu conştienţi că societatea românească resimte astăzi nevoia acută, dureroasă, a unei Justiţii adevărate, independente şi eficiente. M-am referit la creşterea criminalităţii care a determinat o creştere a numărului de dosare aflate pe rolul instanţelor de judecată. Este de aşteptat ca acest volum să crească în continuare, pe măsura soluţionării dosarelor aflate încă în curs de cercetare la poliţie şi parchete. Nu pot fi omise nici celelalte cauze, de natură civilă sau comercială, care înregistrează de asemenea creşteri spectaculoase de la un an la altul. Toate acestea sporesc îndatoririle şi eforturile completelor de judecată, ca şi grija şi răspunderea judecătorilor pentru corectitudinea fiecărei decizii.

Cetăţenii au dreptul natural de a-i judeca atât pe cei care îi conduc, cât şi pe cei care îi judecă. A venit momentul să ieşim cu fruntea sus de la această judecată inevitabilă.


În ultimii ani, Biserica a făcut paşi mari către societatea românească, aducând cu ea, într-o lume dezorientată şi bântuită de false valori, harul învăţăturii desprinse din jertfa lui Hristos. Preoţii au pătruns în şcoli şi în spitale, în armată şi închisori, au găsit loc firesc de exprimare la televiziune, la radio şi în ziare. Marile sărbători creştineşti au devenit din nou sărbători ale naţiunii. Cuvântul Bisericii se face auzit în toate marile dezbateri civice. Poporul român a regăsit drumul drept către o instituţie pe care a invocat-o permanent, în sufletul lui, în toţi anii grei în care ateismul a fost la noi o politică de stat. ªi se cuvine să revin asupra unui fapt: nu Statul a acordat din nou un statut normal Bisericii după 1989. Atunci când acest Stat a început să se restructureze după principii fireşti, a găsit Biserica la locul ei, aşa cum, odinioară, o regăseau la locul ei şi principii români nevoiţi să-şi reconstruiască principatele în urma unor năvăliri străine.

Biserica este chemată, alături de Stat, să lupte pentru demnitatea şi fericirea poporului român. Prima ei perioadă de aşezare în normalitate a luat sfârşit şi aţi socotit că este vremea ca ea să se aplece mai adânc asupra celor aflaţi în nevoie pe paturi de spital, în cămine de orfani, în sărăcia bătrâneţilor sau în singurătatea propriilor locuinţe.

Reprezentaţi o mare forţă, una dintre puţinele forţe ale acestei lumi care nu e de temut, ci de iubit. „Da, Doamne, Tu ştii totul, Tu ştii că te iubesc”, i-a răspuns Apostolul Petru lui Iisus, intuind exact esenţa învăţăturii creştine, cea demnă de purtat din casă în casă, dincolo de rugăciune, de post şi de înfrânare.

Nu este o taină pentru Biserică faptul că poporul român trece printr-un moment greu şi bate la o poartă de seamă a istoriei sale. Dumnezeu nu a hărăzit multor generaţii privilegiul de a participa la o clipă cu adevărat importantă a popoarelor lor. Noi suntem o asemenea generaţie. În faţa noastră, istoria a aşezat, ca într-o răscruce, drumul către împlinire şi drumul către eşec. În fruntea ţării, în asemenea momente, se află deopotrivă Statul şi Biserica. Fiecare în felul său, fiecare cu puterile sale. Iată de ce vă cer să fim laolaltă în lunile şi anii care vin, cum cer puterii lumeşti să ţină seama de învăţătura lui Hristos, şi vă rog să vă înzeciţi eforturile pentru a călăuzi pe calea dreaptă pe toţi românii care, la ceas de cumpănă, au nevoie de un reazem şi de lumina adevăratei credinţe.

 



Am vorbit recent despre o cruciadă împotriva corupţiei şi hoţiei. ªi vorbesc, în general, despre o cruciadă pentru promovarea valorilor şi voinţei naţiunii noastre. Pentru că am convigerea că marile lupte pentru mari adevăruri, mari principii şi mari cauze nu se pot duce decât sub ocrotirea Sfintei Cruci şi îmi aduc adeseori aminte de învăţătura lui Neagoe Basarab pentru cel gata să plece la luptă: „Mai întâi să te îmbraci în dragostea lui Dumnezeu ca într-o platoşă”.

Stând alături, Biserica şi Statul pot asigura României un reazem ferm în acest uriaş efort de afirmare. Nu numai Biserica, dar şi Statul se întemeiază astăzi pe credinţă: credinţa în valorile naţionale, în morală, în munca cinstită şi răsplătită după valoare, credinţa în demnitatea omului şi în virtuţile nemuritoare ale sufletului lui nemuritor.

„Cu cei aleşi, ales vei fi, cu cei îndărătnici, te vei îndărătnici” spune prorocul. Avem datoria istorică de a-i alege împreună pe cei aleşi. ªi vă asigur, la rându-mi, că statul român de azi va şti să fie îndărătnic cu cei îndărătnici în faţa intereselor fundamentale ale acestui moment de istorie românească pe care îl trăim.



Există o tradiţie nefericită de a apela la cuvinte mari şi reverenţe când vine vorba de cultură. Personal, prefer să fac culturii reverenţe în intimitate şi să fiu pragmatic atunci când discutăm despre starea culturii naţionale. Nu mă număr printre cei care cred că există o criză a culturii. Judecând după pulsul ei cotidian şi după anvergura multor evenimente culturale, aş zice chiar că ea trăieşte momente de mare vitalitate.

Nu despre o criză a culturii în România trebuie să vorbim, ci despre o cultură care există într-o lume de criză, o lume aflată în căutarea adevăratei sale identităţi. Ar fi inutil să insist asupra rosturilor culturii într-un astfel de timp în faţa unor oameni care, cu siguranţă, le simt şi le ştiu foarte bine. Cultura românească de azi nu trebuie să se refuze timpului pe care îl trăieşte, crezând că are de ales între turnul său de fildeş şi remorca politică.

România se află acum în faţa unei provocări istorice şi este de neimaginat ca destinul său să nu poarte amprenta acelei autenticităţi naţionale pe care numai cultura o poate impune. Din păcate, şi este iarăşi inutil să intru în prea multe detalii, trăim într-o ţară sărăcită, iar cultura nu este câtuşi de puţin ocolită de dramatismul efectelor acestei triste realităţi. Ea îşi are însă resursele ei interne, miraculoase şi inepuizabile şi a dovedit că ştie să şi le valorifice chiar şi atunci când istoria însăşi i s-a pus de-a curmezişul. ªtiu bine că în aceşti ultimi şapte ani cultura, în toate manifestările sale, a fost un fel de victimă de lux, nu doar a realităţilor economice, ci şi a unei politici culturale defectuoase.

 

Ar fi o ipocrizie să fac promisiuni ferme, să încerc să conving că noua guvernare va schimba peste noapte realităţile economice de care vorbeam şi va oferi culturii un buget îndestulător. Pe de altă parte însă, ar fi o gravă eroare să perpetuăm ostilitatea, manifestă sau tacită, care a definit până acum relaţia culturii cu politicul, transformându-le în două lumi paralele. Se impune să identificăm azi punctele de convergenţă şi să construim o realitate care le include şi le îngemănează.

Avem o Cultură Românească, dar avem şi datoria de a recunoaşte că ea subzistă în condiţii care, uneori, se află sub limita decenţei. Trebuie să găsim mecanismele economice şi legislative care să plaseze cultura şi în afara ei însăşi, într-o sferă mai largă, a conştiinţei naţionale şi a interesului general. Sunt convins că există soluţii pentru o abordare managerială abilă, în măsură să producă resurse pentru cultură din alte zone, şi mă gândesc aici, în primul rând, la mediile de afaceri şi la asociaţiile neguvernamentale române sau străine care ar putea sprijini nemijlocit fenomenul cultural. Am folosit orice prilej pentru a le invita să se implice cu adevărat în această acţiune care – trebuie bine înţeles – nu este una de binefacere, ci de recunoaştere, de susţinere şi de respect faţă de sine.

Este momentul să fie înlăturată şi falia dintre lumea culturală şi lumea economică. Iar, dincolo de înţelegerea şi de bunacredinţă ale oamenilor cu bani, este necesar un efort managerial consistent din partea oamenilor de cultură. Nu mă îndoiesc că o astfel de relaţie va funcţiona şi va fi reciproc profitabilă.

Desigur, fiind vorba de bani, de circulaţia acestora, trebuie să existe şi un cadru legislativ normal. Cel actual nu poate fi, în nici un caz, astfel calificat. Spiritul însuşi al legislaţiei în vigoare este pervertit. Avem o Lege a sponsorizării aptă să împiedice sponsorizarea şi nu s-o stimuleze. Evident, această lege trebuie serios modificată. Avem apoi, la nivelul structurilor administrative din domeniu, neşansa perpetuării unor obsesii dirijiste şi a dependenţei de actul birocratic. Sunt convins că descentralizarea administrativă şi adoptarea Legii bugetelor locale pot oferi culturii alte perspective şi alte performanţe.

Reforma de ansamblu a societăţii româneşti trebuie să confere culturii sensul şi condiţia deplinei normalităţi.

Aş spune că, în lumea modernă democratică, este datoria membrilor societăţii ca marii oamenii de ştiinţă şi cultură să nu aibă alte datorii decât cele de ordin spiritual faţă de cei care citesc, ascultă sau privesc operele lor. Pentru România, în acest moment, acesta este doar un proiect, dar el trebuie considerat un proiect strategic.

Experienţa mea de preşedinte m-a făcut să constat că la aproape toate dezbaterile la care am participat s-a ajuns la problema minorităţilor şi a drepturilor acestora. A minorităţilor etnice, religioase, sexuale. Dar foarte rar s-a pus în discuţie problema unei alte minorităţi şi a drepturilor acestei minorităţi care există în orice ţară, minoritatea oamenilor de ştiinţă şi cultură. Pentru că este o elită, va rămâne totdeauna o minoritate. Dar această minoritate asigură majorităţii dreptul de a intra în cărţile de istorie.


Societatea românească a cunoscut în ultimii ani o asemenea extindere a infracţionalităţii, încât aceasta tinde să atingă dimensiunile unui periculos fenomen antisocial. Implicarea în comiterea sau favorizarea unor acte contrare legii, a unor demnitari sau foşti demnitari, reprezentanţi ai guvernului, parlamentari, magistraţi şi cadre din instituţiile care trebuie să apere legalitatea determină în rândul cetăţenilor o percepţie negativă asupra corectitudinii instituţiilor publice, între care şi Parchetul. De aceea, consider că trenarea anumitor dosare care se referă la mari infracţiuni de corupţie, abuz şi fraudă, care au zguduit lumea românească, creându-i serioase greutăţi, inclusiv în plan internaţional, nu mai poate fi acceptată.

Nu pot să nu ridic aici problema cercetării penale asupra evenimentelor din 13-15 iunie 1990, când capitala a fost terorizată de grupuri evident organizate şi dirijate, care au molestat cetăţenii şi chiar au omorât oameni, fără să mai vorbim despre distrugerile materiale importante aduse Universităţii, Institutului de Arhitectură, Televiziunii Române sau sediilor unor partide. După şapte ani, nu există decât un singur caz de condamnare, pentru violare de domiciliu şi furt. Nu este nimeni acuzat pentru omor, vătămări grave cu tentativă de omor, distrugeri de bunuri şi nici pentru arestarea şi sechestrarea abuzivă a unui mare număr de tineri, în condiţii inumane, în cazarma de pe platforma Măgurele, imediat după evenimentele tragice pe care le-am evocat mai sus. După cum continuăm să nu ştim prea mult despre autorii represiunii sângeroase din decembrie 1989 sau despre identitatea teroriştilor arestaţi şi puşi apoi în libertate. ªi nici despre organizatorii mineriadei din septembrie 1991.

Printre cazurile întârziate, mereu amânate, se află şi cele privind declanşarea urmăririi penale în materia adopţiilor de copii, operaţiune în principiu legală, dar în legătură cu care se vehiculează mari sume de bani percepute ilegal şi în care sunt implicaţi, prin acte cel puţin reprobabile, funcţionari publici.



Soluţionarea numeroaselor dosare penale aflate încă sub semnul unor mari semne de întrebare este o piatră de încercare a intrării noastre în normalitate, din toate punctele de vedere.

Consiliul Naţional de Acţiune Împotriva Corupţiei şi Crimei Organizate, ca şi corespondenţii săi în plan local au fost înfiinţaţi pentru a crea un cadru eficient de eliminare a disfuncţionalităţilor şi fricţiunilor ce apar între diferitele instituţii menite să asigure ordinea publică şi legalitatea. Am plecat de la ideea că etapele cercetării şi procesul penal presupun buna funcţionare şi coordonare a mai multor instituţii care acţionează în lanţ, fiecare potrivit propriilor atribuţii. Pentru ca orice vinovat să ajungă să fie efectiv condamnat, potrivit propriei vinovăţii, este absolut necesar ca toate aceste instituţii să funcţioneze şi să colaboreze perfect. Consiliile de acţiune împotriva corupţiei şi crimei organizate au menirea de a evidenţia punctele de blocaj şi de a impulsiona depăşirea lor prin coordonarea eforturilor, cu respectarea strictă a competenţelor fiecărei instituţii abilitate să participe la aplicarea legii.

Independenţa magistraturii nu poate fi încălcată nici cel puţin printr-o cerere cu titlu informativ privind unele cazuri aflate în curs de judecată. Dar, nu poate fi omisă problema răspunderii pentru toate blocajele datorate inclusiv Parchetului. Consider că este momentul să fac un apel ferm pentru o colaborare cât mai loială şi mai eficientă între poliţie, parchete, instanţe judecătoreşti şi toate celelalte instituţii care pot concura la buna desfăşurare a unui proces penal.


Este adevărat că, în timp ce infracţionalitatea a crescut, numărul procurorilor a scăzut, ceea ce face ca cercetarea penală să decurgă greoi. Se simte lipsa unor organisme proprii de expertiză financiar-contabilă, există o serie de disfuncţionalităţi regretabile între Parchet şi Poliţie. Există, de asemenea, probleme sociale şi profesionale ale procurorilor, ale magistraţilor în general. Pe de altă parte, sunt la fel de conştient de creşterea numărului de cauze dificile privind infracţiuni grave, care ţin de competenţa Parchetului şi care reclamă o cercetare urgentă şi temeinică, pe măsura gravităţii lor. De soluţionarea acestor probleme depind încrederea şi respectul pe care românii le pot avea faţă de propriile lor instituţii şi, mai ales, sentimentul de securitate personală la care au dreptul cetăţenii acestei ţări.

Toţi cei care lucrează zi şi noapte, în această instituţie fundamentală pentru existenţa şi stabilitatea statului român, nu pot să nu tragă o linie de demarcaţie fermă între Parchet şi fosta procuratură comunistă. Până nu demult, atunci când vorbea despre această instituţie, Consiliul Europei folosea, de altfel, grafia Prokuratura, tocmai pentru a sublinia sorgintea leninistă a instituţiei. Astăzi, se ştie că la Parchetul General lucrează suficient de mulţi oameni capabili nu numai să facă această demarcaţie, dar şi să suporte, din pasiune şi din dorinţa de a asigura respectul legii, privaţiunile unei munci grele, cel mai adesea anonime, aflate continuu sub stresanta presiune a unei mari răspunderi: răspunderea pentru descoperirea adevăraţilor vinovaţi, pentru apărarea părţilor vătămate, pentru respectarea drepturilor inviolabile ale omului, a proprietăţii, a prezumţiei de nevinovăţie.

Tonul suficient de polemic şi de multe ori patetic al intervenţiilor procurorilor în dezbaterile de astăzi exprimă o mare frustare care adună în ea nemulţumirea faţă de condiţiile grele de lucru, puţinătatea oamenilor şi mijloacelor, dar şi imaginea nefavorabilă pe care Parchetul o are în faţa opiniei publice, având ca substrat necunoaşterea şi neaprecierea corectă a eforturilor depuse.

Există o clară dorinţă de eliberare de fantomele trecutului, dar nu pot fi eludate dificultăţile acestui proces.

Esenţial pentru mine, ca Preşedinte al României, este să garantez că nimănui, începând cu Preşedintele şi Primul Ministru, nu i se va permite să facă o intervenţie în favoarea cuiva aflat sub anchetă sau în oricare altă fază a procesului penal. Va trebui să ne obişnuim cu situaţia în care nimeni nu va putea da vina pe nimeni pentru propriile sale fapte.

 



Problema distribuirii resurselor financiare de către Executiv este legată, pe lângă mărimea acestor resurse, şi de mentalitatea societăţii care cere încă repartiţia predominantă spre sectoarele unde efortul fizic este dominant.

Pentru ca societatea să fie de acord cu o altă distribuire, este obligatoriu să ştie că realizările din economia reală, oricât de mari, sunt inutile dacă ele sunt jefuite prin corupţie şi crimă organizată. Liniştea vieţii fiecăruia depinde de munca poliţiei şi a parchetelor. Aceste instituţii şi angajaţii lor pot să devină eroi şi legende într-o lume avidă de dreptate şi de adevăr.

În lunile şi anii care vin, vom căuta, şi sper că vom găsi, soluţii din ce în ce mai cuprinzătoare la problemele cu care se confruntă astăzi Ministerul Public şi oamenii care lucrează aici. Succesul procurorilor din întreaga ierarhie a parchetelor de pe lângă instanţele judecătoreşti înseamnă, în cele din urmă, o societate românească mai curată, cu instituţii mai aproape de oameni şi de legile care le apără drepturile.

În această luptă grea, aş vrea să cred că ne putem considera, cu toţii, soldaţii aceleiaşi cauze.


Prilejul de a fi în jurul aceleiaşi mese are calitatea foarte rară de a uni într-un gest simbolic tradiţia cea mai îndepărtată şi proiectele cele mai îndrăzneţe pentru viitor. Pentru că a sta la aceeaşi masă reprezintă unul dintre riturile cele mai vechi, exprimând fraternitatea celor care împărtăşesc aceeaşi pâine şi acelaşi vin.

Cea mai veche diplomaţie din lume a luat naştere în jurul aceleiaşi mese, la căldura unui cămin comun. Iar noi, moştenitori a două dintre cele mai bătrâne civilizaţii ale continentului, nu trebuie să uităm această străveche înţelepciune a lumii, care îi învaţă pe oameni cum să se ridice deasupra naturii sălbatice, atât prin arta culinară, cât şi prin împărţirea, în acelaşi timp, a bucatelor şi a bucuriei de a fi într-o seară împreună, la adăpost de temeri şi de discordie.

De fiecare dată când românii au fost confruntaţi cu provocările propriei lor istorii şi ale viitorului propriului lor destin, Franţa a fost alături de ei pentru a-i susţine şi pentru a le oferi exemplul său. Zorii epocii moderne pentru ţara mea au fost marcaţi, odată cu conştientizarea apartenenţei sale la moştenirea Imperiului Roman, de o redescoperire a Franţei prin intermediul gândirii critice a lui Voltaire, prin ineditul afirmării drepturilor cetăţeanului şi al idealurilor revoluţiilor sale, prin cultul artelor şi al spiritului naţional.

Franţa a fost artizanul prin excelenţă al noii Europe şi Franţa a fost cea către care se îndreptau ochii naţiunii române. Ea a întrupat, pentru români, voinţa politică majoră, gata oricând să-i susţină în eforturile lor de a se face recunoscuţi ca naţiune unită şi independentă de către o Europă în care numai Franţa i-a înţeles şi i-a ajutat. Iar atunci când, în vicisitudinile Marelui Război, România s-a angajat să plătească preţul de sânge pe care legile de atunci îl cereau popoarelor şi oamenilor pentru a-şi valorifica drepturile istorice, Franţa i-a fost alături, atât în ceasurile întunecate ale înfrângerii, cât şi în clipa fericită a victoriei. În Franţa, România şi-a văzut recunoscute, în sfârşit, integritatea şi deplina identitate.

 


Secolul al XIX-lea a fost, cam peste tot în Europa, epoca unei incontestabile domnii a limbii franceze, ca limbă nobilă, ca limbă de curte şi de curtoazie în acelaşi timp. Dar în acest loc al României pe cale de a se naşte, franceza era şi limba Tinerilor în disputa lor cu cei Bătrâni. Tinerii intelectuali care puneau bazele limbii naţionale culte, ale literaturii române moderne şi ale marii culturi naţionale din toate provinciile româneşti erau bilingvi în adevăratul sens al cuvântului. Acest fenomen prin care promotorii culturii româneşti celei mai autentice erau francofoni prin definiţie situează, cred, cultura română într-un raport special cu Franţa. Căci această folosire curentă a limbii franceze nu era, după cum ştiţi, produsul unei dependenţe. Era rodul unei opţiuni de suflet şi al aparteneţei noastre comune la latinitate.

România şi Franţa au fost patrii comune ale unora dintre cele mai strălucite spirite româneşti. Fac parte dintre aceia care refuză să sacrifice miturile de dragul unui orgoliu rău înţeles. Dacă românii sunt mândri că au împărţit cu Franţa tot ce aveau ei mai bun este pentru că ei cred sincer că aşa a fost. De altfel, ultimele două secole mărturisesc cu prisosinţă despre această înfrăţire. De la Vasile Alecsandri, prieten cu Lamartine şi învingător în concursurile Félibres, şi Alexandru Odobescu, care a uimit lumea savantă prin publicaţiile sale despre tezaurul de la Pietroasa, orice autor român important şi-a făcut cunoscute operele publicându-le în franceză iar această însuşire a limbii, a conceptelor şi a valorilor culturii franceze n-a încetat să aducă roade în ştiinţe şi în arte. George Enescu şi Constantin Brâncuşi au dăruit culturii franceze cea mai strălucită parte a creaţiei lor, oferindu-i bogăţia limbajelor universale, pe care ei, primii, le descifraseră.

Dar nu despre aceştia, nici despre Emil Cioran sau Eugen Ionescu aş dori să vorbesc astăzi în faţa unor oaspeţi pentru care gloria acestor români vorbeşte de la sine. Aţi dovedit-o, cu prisosinţă, dumneavoastră înşivă, domnule Preşedinte, prin strălucitul discurs de astăzi, din Palatul Parlamentului

 



Aş vrea mai degrabă să vorbesc despre tinereţea unor români ai generaţiei mele, pentru care studiul privat al limbii franceze, lectura, în limba franceză, a operelor marilor scriitori francezi au constituit răspunsul spontan, autentic şi recuperator ce s-a opus învăţământului de stat politizat şi agresiv.

Aş dori să evoc entuziasmul cu care adolescenţii (printre care mă număram pe vremea aceea) au invadat sălile de cinema, atunci când primul film francez de după perioada îngheţului ne ajuta să regăsim prin Fanfan la Tulipe o Franţă atât de tânără, atât de strălucitoare, atât de radioasă. Aş dori să vă împărtăşesc ce au însemnat pentru noi prezenţa augustă a Generalului De Gaulle, apariţia în librăriile noastre a colecţiei „Livre de poche”, prezenţa pe scenele noastre a Comediei Franceze sau a trupei de la Odéon, ca şi cea a Institutului Francez în viaţa noastră culturală. În ghetto-ul în care am fost atâta timp închişi, Franţa şi limba franceză au constituit calea cea mai importantă de păstrare a libertăţii noastre de a gândi şi a cunoaşte.

Imensa creativitate şi prestigiul culturii franceze au avut mereu o forţă radiantă care le-a deschis porţile spre lume. Dincolo de o opţiune intelectuală, francofonia a fost pentru români şi o alegere a imaginarului politic. Prin folosirea limbii franceze, sinonimă cu libertatea, fraternitatea şi egalitatea pe care Franţa le întrupează pentru totdeauna, românii şi-au însuşit valorile profunde ale democraţiei europene şi conştiinţa apartenenţei comune la Europa naţiunilor libere. Rolul Franţei de garant al unificării europene precum şi faptul că românii şi-au formulat mai întâi în franceză voinţa de reintegrare în marea familie a Consiliului Europei şi a Comunităţilor Europene reprezintă corolarul a mai mult de două secole de împărtăşire a unor idei şi valori comune, a mai bine de două secole de istorie inseparabilă.

 



În aspiraţia sa de a se reintegra în această lume căreia ştie că-i aparţine şi căreia vrea să-i aparţină, România nu aşteaptă numai sprijinul Franţei. O asemenea opţiune ar lăsa o povară prea grea pe umerii prietenilor noştri. Aşteptăm cu încredere sprijinul prietenilor apropiaţi ai Franţei şi, între timp, ne bizuim mai ales pe propriile forţe. De altfel, nu ne îndoim că Franţa a ales să fie aliatul României în perspectiva unui viitor comun, tocmai pentru că Franţa a văzut cum România a trecut cu bine proba de fidelitate faţă de regulile jocului democratic, prin alegeri libere. prin alternanţa paşnică la putere, prin respectul drepturilor minorităţilor, prin voinţa fermă de a adopta cât mai repede reformele economice capabile să asigure cetăţenilor săi un nivel de trai mai bun şi o mai bună calitate a vieţii de care au atâta nevoie.

România are capacitatea de a dovedi de pe acum în ce măsură va şti să contribuie la trăinicia noii arhitecturi a continentului.

Oferind un pol de stabilitate în Sud-Estul Europei, acolo unde şi-a cultivat în mod tradiţional alianţe şi prietenii, dând dovadă de o voinţă fermă de cooperare exemplară cu Occidentul, România poate deveni, împreună cu Ungaria, Polonia şi alte ţări din Europa Centrală şi de Sud-Est, o componentă activă într-o reţea vastă de comunicare şi cordialitate. Pentru echilibrul acestei părţi a lumii, o Românie integrată total în structurile strategice, politice şi instituţionale ale alianţelor continentale şi transcontinentale, va fi garanţia aspiraţiei comune de evitare a unor noi fracturi şi conflicte. România va şti să contribuie la înţelegerea superioară a raporturilor dintre Est şi Vest, dintre partea centrală a continentului şi zona sud-estică, datorită energiei sale, abilităţii demonstrate în conectarea unor spaţii mentale diferite şi înţelepciunii specifice unei străvechi culturi de frontieră.

România şi Franţa au avut, într-un trecut mai mult sau mai puţin îndepărtat, atâtea experienţe şi speranţe comune. Cred într-un viitor în care ţările noastre să poată împărtăşi destinul aceleaşi Europe într-o inevitabilă nouă arhitectură a lumii. Cred în măreţia, generozitatea şi clarviziunea Franţei, în demersul său ferm şi consecvent pentru o Europă unită.



Nu este o mare bucurie să fii guvernamental, acum când preţurile cresc şi societăţile comerciale de stat se restructurează. Oricum, vina că noi suntem guvernamentali acum aparţine şi organizaţiilor neguvernamentale, iar existenţa acestor organizaţii este un real semn de maturizare a societăţii româneşti.

Atunci când Convenţia Democrată îşi lansa doctrina civică şi propunea un alt mod de abordare a problemelor, pornind de la cetăţean, urcând la comunitate pentru a ajunge, în final, la marile structuri şi organisme administrative, am insistat asupra necesităţii de organizare a oamenilor care reprezintă aceleaşi interese şi care apără aceleaşi idei. Or, o astfel de asociere se face cel mai eficient în organizaţii neguvernamentale, prin intermediul cărora societatea civilă trece de la stadiul de idee la stadiul de faptă. Din păcate, noi românii cheltuim multă energie în proiect şi în enunţarea proiectului şi ne rămâne foarte puţină energie pentru a trece după aceea şi la acţiune.

Este un exerciţiu necesar pe care organizaţiile neguvernamentale au început să-l deprindă.


Organizaţiile neguvernamentale completează tabloul instituţional al unei naţiuni moderne, alături de structurile statului şi ale economiei de piaţă. Ele sunt, de altfel, calea prin care s-a făcut, se face şi va trebui totdeauna să se facă auzită vocea celui mai important personaj care este simplul cetăţean. ªi, de asemenea, ele sunt calea prin care cetăţeanul poate face ceva concret şi util pentru comunitatea căreia îi aparţine. Într-o economie care se află în plină restructurare, organizaţiile neguvernamentale asigură o ofertă suplimetară şi interesantă de bunuri şi servicii, legată de tendinţe noi, de tehnici noi, de tineri, în primul rând.

Din experienţa directă pe care am avut-o în ultimii şapte ani, s-a văzut că prin intermediul organizaţiilor neguvernamentale numeroşi tineri au putut intra în viaţa publică, s-au putut cunoaşte unii cu alţii şi au putut cunoaşte problemele lumii în care trăiesc. Este acel pas atât de necesar de la libertate la solidaritate umană. Deşi, personal, nu am încredere în valorile strict cantitative, pot spune că existenţa multor organizaţii neguvernamentale active este un indicator clar al unei ţări care promovează cu adevărat diversitatea de opinii şi de opţiuni.

Suntem la prima ediţie a Târgului anual al organizaţiilor neguvernamentale din România – „FAR” 97. Acest târg reprezintă semnul clar al maturizării societăţii româneşti. Cred că este esenţial să dezvoltăm în România o cultură filantropică, o cultură a diversităţii, a dialogului şi a implicării. Organizaţiile neguvernamentale sunt mediul cel mai bun pentru dezvoltarea unei astfel de culturi. Pentru a merge mai departe avem nevoie, neapărat, de oameni entuziaşti şi de idei.

Este adevărat că mai este nevoie de ceva care se dovedeşte esenţial până şi în acest domeniu, anume de bani. De mijloace materiale pentru derularea activităţii. ªi, aici, cu adevărat, există probleme. Iată de ce socotesc potrivită împrejurarea pentru a face încă o dată un apel la mediile de afaceri. Este un apel pe care l-am făcut şi atunci când am participat la reuniunea fundaţiei “Forum pentru starea culturii”. ªtim toţi că bugetul de stat nu poate acoperi nici pe departe cheltuielile necesare pentru educaţie, cultură, ajutorarea unor categorii sociale defavorizate, sport sau cercetare. Sursă esenţială în ţările civilizate, în democraţiile avansate cu economie de piaţă, ajutorul vine de la sectorul privat.

 Aceasta nu înseamnă că statul nu are obligaţii şi aici, şi în acest domeniu. Aceste obligaţii privesc, în primul rând, liberalizarea actualului cadru legislativ referitor la sponsorizare şi la sistemul de impozitare, precum şi promovarea descentralizării instituţiilor în câteva domenii de mare importanţă. Reforma economică şi a administraţiei locale în România are şi acest scop de a crea un cadru corespunzător pentru dezvoltarea activităţii organizaţiilor civice.

Există probleme cu fondurile, cu birocraţia, cu mentalităţile unor funcţionari. Vreau să vă spun că voi fi alături de dumneavoastră în tot ceea ce întreprindeţi şi sper să mă consideraţi un membru, poate neştiut, al fiecărei organizaţii care îşi propune să pledeze şi să acţioneze pentru democraţie, solidaritate, integrare europeană.

Să ne reaminitm acele cuvinte celebre ale Preşedintelui Kennedy, care se refereau la ceea ce trebuie noi să facem pentru ţară, înainte de a întreba ce face ţara pentru noi.

Cei ce lucrează în organizaţiile neguvernamentale fac parte dintre cei care ştiu ce trebuie să facă pentru ţară într-un moment greu.
Meritul societăţii civile

Procesul de construcţie a unei cooperări durabile între poporul român şi maghiar şi între România şi Ungaria nu reprezintă doar expresia voinţei politice, ci are un substrat mult mai profund la nivelul societăţii civile. Fără participarea asociaţiilor care reprezintă straturile profunde ale societăţii, acest proces nu ar putea avea soliditatea pe care noi dorim să o aibă.

Nu dorim să construim doar o relaţie bazată pe un tratat bine păstrat într-un sertar. Nu dorim doar o reconciliere pentru trecut şi o cooperare simbolică în prezent; dorim o construcţie care să privească viitorul acestor ţări şi popoare.

Iniţiativa de constituire a unei Uniuni a Asociaţiilor de Prietenie Româno-Ungară a adus împreună oameni din diferite oraşe şi regiuni, cu profesiuni diferite, cu pregătire şi cu interese diferite, dar care înţeleg cât de important este să ne înţelegem şi să construim împreună. Lumea din care provin eu este aceasta, a societăţii civile. Şi, de fapt, tot ce am reuşit pentru imaginea României în ultimul an, am reuşit din acest motiv: pentru că veneam din societatea civilă. Pentru mine este o mândrie faptul că atunci când se face o fotografie de familie cu oameni politici europeni, preşedinţii Ungariei, Republicii Cehe şi României sunt consideraţi rude apropiate tocmai pe acest considerent.

După conflictul de la Târgu Mureş din 1990 exista riscul ca Transilvania să se transforme într-o Bosnie-Herţegovina. Dacă n-a fost aşa, meritul este al societăţii civile şi în primul rând al românilor şi maghiarilor, locuitori ai aceloraşi oraşe şi sate. A fost apoi meritul Alianţei Civice, constituită la câteva luni după tragedia de la Târgu Mureş. La Bucureşti a avut loc un miting, în urma unui simplu anunţ în ziare şi a unei scrisori semnate de numeroşi intelectuali. Au fost prezenţi 300.000 de oameni. Printre cei care au vorbit la acest miting am fost şi eu, a fost şi un maghiar. Şi a fost la fel de aplaudat. Acela a fost momentul în care planurile celor care doreau să-şi facă carieră politică pe seama dezbinării româno-maghiare s-au spulberat.

Nu se va ajunge niciodată ca 20 de milioane de români şi maghiari din România să se iubească toţi, fără deosebire. Mereu vor exista extremişti şi oameni care vor aţâţa ura. Am declarat acum patru ani, la televiziunea maghiară, că extremişti există peste tot; important este să vorbească numai în numele lor şi nu al popoarelor lor. Spun acest lucru pentru că în Ungaria va fi campanie electorală şi eu am experienţa campaniei din ’96 când s-a încercat din nou învrăjbirea românilor şi maghiarilor din Transilvania. Rezultatul, însă, a fost contrar celui scontat de contracandidatul meu. Am fost votat de maghiarii din Transilvania şi am fost votat de majoritatea românilor din Transilvania. Sunt preşedinte astăzi datorită Transilvaniei, datorită acestui vot comun al majorităţii românilor şi maghiarilor din Transilvania.

Peste două săptămâni voi efectua o vizită în Ungaria. Voi transmite poporului ungar un mesaj de prietenie din partea poporului român şi un mesaj de încurajare minorităţii române din Ungaria. Mult mai puţin numeroasă decât minoritatea maghiară din România, ea are nevoie de sprijinul nostru unit pentru a-şi păstra identitatea, limba maternă, tradiţiile. Contez şi pe susţinerea dumneavoastră.


În cei şase ani de existenţă, datorită profesionalismului cadrelor didactice şi valorii cursanţilor, Colegiul Naţional de Apărare a reuşit să se impună prin calitatea activităţilor desfăşurate.

Colegiul Naţional de Apărare s-a dovedit capabil să abordeze, într-un limbaj comun militarilor şi civililor, indiferent de orientarea lor politică, probleme ce privesc interesele fundamentale ale societăţii româneşti. Prin aceasta Colegiul Naţional de Apărare poate servi drept model de conlucrare şi colaborare între persoane aparţinând întregului spectru politic, cât şi între acestea şi cele neimplicate în activitatea politică. Avem o dată în plus dovada că, atunci când este vorba de a servi interesele naţionale, se găsesc modalităţi unitare de înţelegere şi abordare.

În aceşti ultimi ani ai mileniului doi, România se găseşte în faţa îndeplinirii unor obiective majore legate de integrarea în structurile politice, de securitate şi economice ale Organizaţiei Tratatului Nord-Atlantic şi ale Uniunii Europene.

 Pornind în cursă aproape fără nici o şansă acum un an, România nu a abandonat şi, în urma eforturilor făcute pe toate planurile, dar mai ales diplomatic şi militar, a reuşit să obţină la reuniunea şefilor de stat şi de guvern din iulie 1997, de la Madrid, includerea în rândul statelor  favorite pentru cel de al doilea val al extinderii NATO. De asemenea, România a reuşit să obţină, la reuniunea de la Luxemburg, un statut de egalitate cu celelalte state candidate pentru începerea negocierilor de aderare la Uniunea Europeană în funcţie de acelaşi criteriu temporal, al momentului în care fiecare va fi pregătit pentru aceasta.

Într-o zonă cuprinsă, nu de puţine ori, de valuri conflictuale, România se manifestă ca un real factor de stabilitate iar eforturile făcute pentru obţinerea acestui statut se vor menţine şi în viitor.

Trebuie să recunoaştem deschis că toate acestea sunt succese incontestabile, care aparţin poporului român. Ele se datorează recunoaşterii faptului că ţara noastră s-a înscris definitiv pe traiectoria democraţiei. Dar pentru atingerea obiectivelor pe care ni le-am propus,  este necesară continuarea fermă a eforturilor noastre pe toate planurile şi în primul rând în domeniul economic.


Mersul reformei este cel care va decide integrarea sau neintegrarea României în Organizaţia Tratatului Atlanticului de Nord şi în Uniunea Europeană. Cum obiectivul integrării se bucură de adeziunea majorităţii covârşitoare a societăţii româneşti, rezultă că nu avem voie să ratăm reforma economică. Din această perspectivă, 1998 este un an hotărâtor, în care nu ne este permis să facem greşeli stagnând sau diminuând ritmul reformei.

Acum, la festivitatea de deschidere a seriei a şaptea a Colegiului Naţional de Apărare, mă adresez reprezentanţilor partidelor politice parlamentare şi ai societăţii civile, cu un nou apel la unitate pentru atingerea ţelurilor pe care ni le-am propus.

În ceea ce priveşte Colegiul Naţional de Apărare, sarcinile sale  pentru perioada următoare sunt şi mai mari. A căpătat o bogată experienţă şi se bucură de un binemeritat prestigiu. Or, prestigiul ridică proiectele şi programele la o altitudine superioară, iar complexitatea lor solicită valorificarea cât mai eficientă a tuturor resurselor. Contez pe aportul dumneavoastră şi vă urez succes.


Disputele din coaliţia guvernamentală din ultimele săptămâni au consecinţe îngrijorătoare. Ele afectează mersul reformei, cursul leului şi volumul tranzacţiilor, ca şi interesul partenerilor străini de a investi în România. Din informaţiile pe care le-am obţinut de la instituţiile reprezentative ale României în străinătate am constatat că situaţia politică creată în ultimul timp aduce grave prejudicii României pe plan internaţional, atât în ceea ce priveşte cota de risc a investiţiilor, cât şi în ceea ce priveşte imaginea de stabilitate pe care România şi-a creat-o în regiune. În acelaşi timp, în ţară oamenii îşi exprimă îngrijorarea şi cer insistent ieşirea din acest impas.

Marea majoritate a populaţiei a realizat că suntem de fapt într-o situaţie de blocaj artificial, nejustificat, care putea fi evitat. Cei mai mulţi au convingerea că această situaţie serveşte doar unor interese de grup, opuse interesului general de progres al democraţiei, al economiei şi al relaţiilor de cooperare internaţională ale României. Realitatea este că, în România, există asemenea grupuri de interese care nu vor reforma sau care vor reforma numai pentru ele. Există cercuri alarmate de lupta împotriva corupţiei, a economiei subterane şi a structurilor de tip mafiot. Există, de asemenea, cercuri ostile intereselor de colaborare şi cooperare internaţională ale României. Existenţa acestor grupuri de interese nu poate fi ignorată de nici unul dintre factorii de decizie răspunzători de soarta ţării.

Înainte de a vorbi în calitate de Preşedinte al României, vreau să vă spun că, în calitate de cetăţean al acestei ţări, sunt consternat de modul în care, în numai câteva săptămâni, opinia publică din România a putut să fie profund manipulată, cu consecinţe dramatice sau care pot deveni dramatice pentru soarta ţării.


În mediile politice şi în presă se vorbeşte despre o criză politică gravă şi despre posibilitatea unor alegeri anticipate. Se face o gravă confuzie între schimbarea opiniilor le nivelul unor partide şi schimbarea opiniilor cetăţenilor.

În fond, ce înseamnă o gravă criză politică? Bazele unei reale crize politice apar atunci când între opiniile cetăţenilor care au ales prin vot un parlament, care a dat un guvern, şi au ales un preşedinte – deci instituţiile de conducere ale ţării – şi situaţia opţiunilor cetăţenilor la un moment ulterior există o modificare dramatică, iar încrederea populaţiei se îndreaptă majoritar spre centre politice cu alte opţiuni privind dezvoltarea economică, socială şi a politicii externe a ţării.

S-a întâmplat aşa ceva în România? După un an de la alegeri, putem afirma cu toată certitudinea că opţiunile populaţiei nu s-au schimbat radical, astfel că perspectiva unor alegeri anticipate despre care se vorbeşte nu are obiect.

Nu suntem, aşadar, într-o situaţie de criză politică care să justifice alegeri anticipate. Ne confruntăm însă, şi asta este perfect adevărat şi foarte grav, cu un conflict între politicieni, cu un conflict determinat mai ales de interese de partid, de ambiţii şi orgolii personale, amplificate, din păcate, de un spectacol mediatic non-stop oferit de aceştia la televiziuni, radiouri şi în paginile ziarelor.


Ce există atunci în realitate? Există, într-adevăr, premisele unei crize guvernamentale. Aceasta este o realitate şi un obstacol serios în calea reformei şi a stabilităţii politice, dar care poate fi depăşit.

Analiza primului an de guvernare a dus la concluzia că rezultatul reformei nu a fost satisfăcător, că au fost numeroase erori şi că ritmul reformei trebuie accelerat. În această situaţie, am cerut Guvernului să procedeze la o schimbare care să nu se limiteze la o simplă remaniere, să asigure o restructurare a Guvernului şi, în special, o restructurare a ministerelor decisive pentru progresul reformei în România.

Ca urmare, la începutul lunii decembrie, restructurarea şi remanierea au fost finalizate, iar noii miniştri au primit votul de încredere al Parlamentului. Deşi Constituţia României nu prevede în mod expres necesitatea unui vot de încredere şi a unei aprobări de către Parlament în cazul unor remanieri, am considerat necesar ca schimbarea miniştrilor din sectoarele–cheie pentru viaţa economică şi socială: miniştrii reformei, privatizării, finanţelor, industriei şi comerţului, sănătăţii şi educaţiei naţionale, să aibă girul Parlamentului. Cu această ocazie, toţi parlamentarii din coaliţia guvernamentală şi o mare parte dintre parlamentarii Opoziţiei au votat miniştrii propuşi apreciind statutul lor de specialişti de mare valoare în domeniile încredinţate spre administrare. La fel s-a procedat cu ocazia desemnării noului ministru de externe, când iarăşi, deşi se putea ocoli Parlamentul, acesta a fost chemat din vacanţă şi noul ministru de externe a fost audiat în comisii şi votat în Parlament.



După părerea mea, este cazul ca timpul dedicat declaraţiilor, acuzaţiilor şi insinuărilor să devină timp de lucru, timp de muncă: în Guvern, în Parlament, în toate instituţiile publice. În ultimele două săptămâni, Guvernul a fost paralizat. Reforma nu poate progresa fără efort şi muncă şi fiecare trebuie să ştie să-şi facă datoria de manager al unei societăţi cu capital de stat sau al unei societăţi private, de membru în Guvern, de parlamentar sau deţinător al oricărei alte funcţii publice.

Este momentul să avertizez şi pe toţi cei care au uitat că un Guvern există atâta timp cât se sprijină pe votul de încredere al Parlamentului. Guvernele se schimbă în Parlament şi nu la televizor.

Guvernul Ciorbea trebuie să-şi facă datoria promovând legile de accelerare a reformei şi să ia măsurile de bună gestionare a economiei şi a administraţiei ţării. Mai rapid, mai ferm, cu mai multă consecvenţă.


Mult mai eficient va trebui să lucreze şi Parlamentul. Aici este locul unde senatorii şi deputaţii îşi îndeplinesc mandatul. Fără a fi prezenţi la fiecare şedinţă, fără a participa la dezbaterea fiecărei legi, ei nu îşi pot îndeplini obligaţia de a-i reprezenta pe cei ce i-au ales, într-o situaţie în care numai o parte din legile necesare pentru armonizarea cu legislaţia Uniunii Europene au fost abordate. Este un fals motiv de apărare că nu au fost trimise legi de la Guvern. Iniţiativa parlamentară este deschisă oricărui grup parlamentar. Cine i-ar opri pe parlamentari să propună proiecte de legi, să le analizeze şi să le voteze, dacă şi-ar fi îndeplinit misiunea cu adevărat?

La fel, este de datoria Preşedintelui să-şi îndeplinească toate prerogativele consituţionale. Obligaţia mea, conform articolului 80 din Constituţie, este să veghez la buna funcţionare a autorităţilor publice. În acest sens, înţeleg să mă folosesc de dreptul pe care mi-l conferă articolul 63 din Constituţie şi să cer Parlamentului să se întrunească în sesiune extraordinară, miercuri, 21 ianuarie, anul curent. Solicit preşedinţilor celor două Camere – Senat şi Camera Deputaţilor – să asigure convocarea acestora în şedinţă comună.

Am solicitat expres primului ministru ca, în şedinţele de Guvern programate pentru astăzi şi săptămâna viitoare, să supună dezbaterii şi aprobării un set de proiecte de legi care să reglementeze cele mai importante aspecte ale reformei şi să asigure accelerarea reformei în toate componentele sale.

După cum ştiţi, am respins promulgarea legii care crea o inechitate între modul de salarizare a diferitelor categorii de bugetari. Am considerat că legea votată în Parlament pentru demnitari determină un decalaj nedrept şi inacceptabil între aceştia şi alte categorii de persoane plătite din bugetul de stat. De aceea, am cerut Guvernului să asigure completarea legislaţiei astfel ca şi salariile personalului bugetar din învăţământ, sănătate, cultură, cercetare, administraţie publică să fie calculate pe baza salariului mediu brut pe totalul economiei în aceleaşi condiţii în care este calculată indemnizaţia demnitarilor.


Am propus primului ministru Victor Ciorbea să angajeze răspunderea Guvernului în faţa Parlamentului asupra principalului proiect din legile reformei. Dacă, în termen de trei zile de la prezentarea proiectului de lege, Parlamentul votează o moţiune de cenzură, Guvernul va fi demis. Dacă, însă, nu se depune o moţiune de cenzură sau aceasta este respinsă, legea se consideră adoptată, iar Guvernul este abilitat să-şi continue activitatea.

Această procedură constituţională oferă posibilitatea de a afla în mod direct şi fără nici o îndoială dacă Parlamentul îşi menţine sau îşi retrage încrederea acordată Guvernului. Ea va arăta, totodată, care este ataşamentul (sau lipsa de ataşament) a majorităţii şi de fapt a fiecărui parlamentar, pentru reformă şi echitate socială: un ataşament demonstrat clar, prin vot liber şi deschis, care să depăşească nivelul simplelor declaraţii de intenţie.

Am accentuat şi accentuez rolul Parlamentului nu numai pentru că el este organul reprezentativ suprem al cetăţenilor, dar şi pentru că de bunul mers al reformei, de conţinutul şi de ritmul reformei nu este răspunzător doar Guvernul. Rădăcinile coaliţiei guvernamentale sunt în Parlament. Parlamentul este cel pe care electoratul l-a ales, iar Parlamentul, la rândul lui, a votat componenţa şi programul Guvernului, legile şi ordonanţele promovate de Guvern şi este răspunzător pentru ele: pentru cele pe care le-a aprobat, cât şi pentru cele pe care le-a întârziat.

Parlamentul şi Guvernul sunt două autorităţi separate ale statului care reflectă rezultatul alegerilor. Să respectăm această opţiune şi să ne respectăm cu toţii obligaţiile faţă de cei care ne-au ales.

În ultimele zile am fost în contact direct cu o serie întreagă de factori de decizie din domeniile politic, economic şi financiar în plan internaţional. Dacă va continua această situaţie de instabilitate şi de discuţii sterile, credibilitatea şi şansele noastre se vor pierde pentru foarte mult timp de acum înainte. Suntem obligaţi să recuperăm greşelile extrem de grave pe care clasa politică, şi nu numai ea, le-a făcut în primele săptămâni ale anului 1998, an care trebuia şi trebuie să devină un an decisiv, nu numai pentru acest mandat, ci pentru istoria României.

Niciodată România nu a fost luată în considerare la nivelul centrelor de decizie politică şi economică pe plan mondial aşa cum a fost luată în anul 1997, an în care s-au creat cele mai favorabile premise pentru ceea ce putem construi în anul 1998. Nimic nu ne împiedică să construim în interiorul ţării, depinde numai de noi.

Dacă vom continua tragica noastră tradiţie medievală şi interbelică, de intrigi şi scandaluri care nu ţin seama de interesul naţional, această şansă se va pierde pentru mult timp de acum înainte, pentru această generaţie şi pentru generaţiile viitoare.

De aceea, mă adresez nu numai clasei politice, nu numai celor de la Putere, ci şi celor din Opozitie, mă adresez cetăţenilor României ca, prin toată influenţa de care pot da dovadă, să nu permită în acest moment o destabilizare politică a ţării, o destabilizare fără sens, în acest moment decisiv.

 


S-a discutat destul despre reformă la timpul trecut. Ea trebuie construită în prezent şi pentru viitor. Să-i lăsam pe cei răspunzători de reformă să lucreze în baza unui calendar foarte precis, şi, desigur, dacă se va dovedi că nu sunt în stare, să-i schimbăm utilizând căile legale şi autorităţile care sunt răspunzătoare să facă acest lucru.

Am făcut, chiar în aceste săptămâni, mai multe apeluri la înţelegere şi responsabilitate şi chiar demersuri directe. Refuz însă să particip la jocuri de culise care să ocolească dezbaterea directă a problemelor ţării în Guvern şi în Parlament. S-a pierdut prea mult timp pentru discuţii în afara Guvernului şi a Parlamentului. De aceea, apelez din nou la toţi cei implicaţi să înceteze războiul inutil şi nefericit al declaraţiilor şi să treacă serios la treabă.

Adevăraţii adepţi ai unei reforme radicale, dacă se declară şi se consideră aşa, trebuie să aibă curajul şi înţelepciunea de a-şi reforma propriile lor vanităţi, să renunţe la interesele personale şi de partid, să înţeleagă că astfel nu vor pierde, ci, dimpotrivă, vor câştiga sacrificându-se acum pentru interesul general; să înţeleagă că toţi cei care vor încerca să profite de situaţia grea a ţării vor fi sancţionaţi nu numai de istorie, ci şi de opinia cetăţenilor României de azi.



Am ţinut în mod deosebit să dau curs invitaţiei dumneavoastră şi să particip la această analiză, pentru că mă interesează foarte mult activitatea Poliţiei Române din ultimul an, pentru combaterea infracţionalităţii în general, a corupţiei în special. Am studiat cu atenţie toate materialele care mi-au fost trimise şi care au stat la baza dezbaterilor acestei importante reuniuni de analiză.

Cunoşteam mulţi dintre indicatorii prezentaţi în bilanţul anului 1997 din discuţiile purtate pe parcurs în cadrul Consiliului Naţional de Acţiune Împotriva Corupţiei şi Crimei organizate. A trecut un an de la constituirea acestui organism şi de la declanşarea ofensivei împotriva marii corupţii şi a crimei organizate. Acest moment de bilanţ este extrem de important pentru întreaga ţară. Sunt solidar cu lupta şi acţiunea celor direct implicaţi în procesul de asanare economică, socială şi morală a societăţii româneşti şi vă felicit sincer pentru reuşitele dumneavoastră.

Fără a omite deficienţele existente, în ultimul an s-a produs o stopare vizibilă a fenomenelor grave de corupţie, mai ales în acele domenii ale căror disfuncţii provoacă un atac permanent la resursele ţării, punând în discuţie siguranţa naţională, în componentele ei esenţiale: financiară, energetică, ecologică, alimentară.

Foarte important pentru ţară este că, în ultimul an, s-a reuşit oprirea în mare parte a hemoragiei financiar-bancare. Nu se mai acordă credite în condiţii ilegale, pe bază de falsuri sau în condiţii ce încalcă grav normele de siguranţă din sistemul bancar. Acum, după ce au fost rezolvate în mare parte o serie de probleme din sistemul financiar-bancar, putem spune că ne aflam, cu un an în urmă, în pragul unui colaps financiar. Gravele abuzuri din sistemul bancar au reprezentat un atentat continuu la siguranţa naţională prin consecinţele lor asupra bugetului şi implicit asupra nivelului de trai al populaţiei. Reţelele de tip mafiot au recepţionat mesajul ofensivei noastre, reducându-şi activităţile de devalizare a capitalului autohton.

 



Se observă o relativă stopare a ascensiunii criminalităţii generale în România, ca rezultat al eforturilor deosebite depuse de Poliţia Română şi celelalte autorităţi implicate în lupta cu infractorii, inclusiv a celor din ce în ce mai bine organizaţi şi dotaţi.

Sigur că există un grad deosebit de periculozitate între marea corupţie şi crima organizată, care afectează economia ţării şi siguranţa naţională, şi criminalitatea aşa-zis obişnuită sau corupţia „mică” de care oamenii se izbesc în relaţiile lor cu funcţionarii de la primărie, administraţia financiară, poştă, vamă, spital, oficiu de pensii etc. Pentru cetăţean ea este însă la fel de gravă pentru că îi afectează salariul, pensia, economiile sau afacerile, securitatea şi viaţa lui de zi cu zi. Chiar dacă obţinem cele mai răsunătoare succese împotriva marii corupţii, dar eşuăm în lupta împotriva criminalităţii generale, cetăţeanul român se va simţi lovit direct, pierzându-şi încrederea în autorităţile publice datoare să-l apere şi să-l protejeze.

Acţiunea împotriva criminalităţii nu poate fi privită izolat. Globalizarea şi mondializarea sunt o realitate. Asistăm şi participăm la globalizarea problemelor economice, politice, culturale. Concomitent ne confruntăm cu o internaţionalizare a criminalităţii, cu extinderea activităţii organizaţiilor criminale transnaţionale, în toate zonele lumii, inclusiv în Europa Centrală şi de Est. În acest context sunt deosebit de îmbucurătoare aprecierile pe care poliţiştii străini le dau profesionalismului şi eficienţei poliţiştilor români. Decizia statului român de a se opune în mod organizat crimei şi corupţiei se bucură şi ea de apreciere pe plan internaţional. Ca urmare, un studiu recent al Iniţiativei de Cooperare în Europa de Sud-Est propune înfiinţarea în România a unui Centru regional de combatere a traficului ilicit şi a crimei organizate. Iată o rezultantă a prestigiului pe care Poliţia Română şi l-a cucerit, alături de celelalte instituţii implicate în ofensiva împotriva crimei organizate.

 



La întâlnirile pe care le-am avut cu şefi de stat şi de guvern din regiunea noastră, din Europa Occidentală şi chiar din zone mai îndepărtate ale lumii  –  în Statele Unite, Canada sau Japonia – problemele cooperării internaţionale în lupta împotriva spălării banilor murdari şi a contrabandei de orice fel au ocupat mereu un loc special, de mare interes. Ele se regăsesc în numeroase documente semnate în ultimul timp de statul român. Este bine cunoscută iniţiativa românească privitoare la relaţiile trilaterale şi acordurile regionale care debutează printr-un capitol dedicat cooperării în lupta împotriva crimei organizate. De aceea, succesele şi insuccesele Poliţiei române sunt succese sau insuccese ale României într-un plan mai larg, al eficienţei, prestigiului şi încrederii. Este un capital de care România are nevoie în procesul integrării sale în structurile europene şi nord-atlantice.

Rezultatele pozitive obţinute în 1997 în combaterea corupţiei şi criminalităţii vor rămâne doar un început promiţător, nedus până la capăt, dacă autorităţile implicate, inclusiv Poliţia, nu-şi vor continua procesul de reformare atât la nivel organizatoric, al politicii de selecţie şi formare a cadrelor specializate, cât şi la nivelul mentalităţii şi al metodelor folosite în activitatea profesională.

 


Eforturile Poliţiei au nevoie de o confirmare. Dacă cercetările se realizează cu profesionalism şi constatările sunt susţinute cu probe, atunci soluţiile finale din dosarele instanţelor judecătoreşti nu-i pot achita pe  infractori şi nici nu se pot încheia prin condamnări simbolice, invers proporţionale cu gravitatea faptelor comise. Dar aceasta este o problemă legată şi de calitatea activităţii altor instituţii, care urmează acţiunilor poliţiei. Este vorba despre Parchet, în primul rând, şi este vorba despre Justiţie. Ca putere separată a statului, magistratura nu poate fi în nici un fel dirijată şi nu poate să existe nici un fel de imixtiune a preşedintelui sau a altor puteri ale statului. Trebuie să creăm o altă mentalitate a societăţii, pentru a schimba mentalitatea magistraţilor, în raport cu normele deontologice, şi mentalitatea justiţiabililor, în raport cu hotărârile judecătoreşti.

Autoritatea statului, în general, şi autoritatea magistraturii, îndeosebi, nu pot fi impuse şi garantate decât de cei care lucrează efectiv în interiorul instituţiilor destinate să apere interesele naţionale şi interesele fiecărui cetăţean în parte. Există o conexiune fundamentală între ceea ce înseamnă stat democratic, apărarea intereselor şi a drepturilor fiecărui cetăţean în parte şi apărarea interesului naţional în numele căruia statul trebuie să-i reprezinte pe toţi cetăţenii împreună. Nu există nici o contradicţie între aceste interese. Forţa unui stat democratic constă tocmai în echilibrul dintre drepturi şi obligaţii.

De la Poliţie pleacă ceea ce constituie fundamentul actului de dreptate prin care se sancţionează încălcarea dreptului cetăţeanului. Instrumentarea fiecărui caz necesită cel mai înalt grad de profesionalism. Va trebui să recunoaştem că sunt multe cazuri în care parchetul şi chiar  instanţa de judecată sunt obligate să returneze dosare pentru că nu sunt suficient documentate şi bazate pe prob

Cu sprijinul conducerii Ministerului de Interne, voi continua să acţionez pentru stoparea oricărei imixtiunii a politicului în activitatea poliţiei, atât în domeniul promovării cadrelor, cât şi în ceea ce priveşte influenţarea cercetărilor în cauze penale.

Vremea în care dosarele stăteau în rafturi, în sertare sau dulapuri, la ordin sau pentru a fi folosite în scop de şantaj, s-a încheiat. Începând de la cele mai înalte nivele ale autorităţilor statului, indiferent de funcţie, de apartenenţa politică, de legăturile de rudenie, de afaceri sau de orice alt fel, nimeni, absolut nimeni, nu se mai poate sustrage răspunderii pentru faptele comise. Mă declar garantul acestei atitudini, iar dacă cineva, în orice moment şi în orice punct, pe vreo filieră, îndrăzneşte să blocheze vreun dosar, invocând poziţia unei persoane, vă rog să vă adresaţi, în mod direct şi personal, preşedintelui.

Preşedinţia va susţine completarea cadrului legislativ cu legile de care Poliţia are nevoie pentru ca activitatea ei să fie mai eficientă iar poliţistul să se bucure de statutul pe care îl merită în societate, pentru a fi stimat şi respectat. Poliţiştii trebuie să beneficieze de o salarizare pe măsura importanţei sociale a muncii lor şi a riscului cu care sunt confruntaţi.

 



Nu este un secret că, în sistemele totalitare, activitatea Poliţiei este mult uşurată. Controlul asupra cetăţeanului este total, în ceea ce priveşte deplasările lui, activitatea lui, relaţiile lui. Un sistem democratic introduce alte principii, eliberează cetăţeanul, îi asigură toate drepturile. În aceste noi condiţii, lupta împotriva criminalităţii se desfăşoară mult mai dificil. Acelaşi lucru se întâmplă şi cu economia de piaţă. Dacă economia de stat se confrunta cu câteva tipuri de infracţiuni, nu prea complicate, economia de piaţă generează alte relaţii şi, pe fondul lor, un alt tip de infracţiuni cu conexiuni noi şi complexe, care nu se încadrează în tiparele vechilor legi penale. În acest context, este nevoie de o pregătire adecvată, pentru a face faţă unor situaţii noi. Lupta este mai dificilă de data aceasta şi implică riscuri deosebite. Infractorii sunt şi ei mai bine pregătiţi şi dispun, de multe ori, de o dotare superioară celei de care beneficiază Poliţia sub aspect tehnic şi logistic.

Tocmai de aceea, este nevoie mai mult ca oricând de coeziune în cadrul Poliţiei, este nevoie ca Poliţia să devină un model pentru societate, este nevoie să fie excluşi din sistem cei care încalcă chiar ei legea şi compromit instituţia în faţa opiniei publice. Este necesar ca Poliţia să aibă autoritate morală, poliţiştii să devină exemple de conduită în societatea românească.

 



Lucrul cel mai grav care se poate petrece într-o societate este aşa-numita corupţie de stat, la care participă chiar instituţiile specializate în lupta împotriva ei. Acest fenomen începuse să prindă teren şi la noi, prin participarea la acte de corupţie a unor persoane din interiorul Poliţiei, al serviciilor secrete, organelor vamale, Parchetului, Justiţiei,  Executivului sau chiar din Parlament.

Numai o reformă morală a societăţii poate asigura baza unui progres real, care să nu se limiteze la reprimarea fenomenului infracţional, ci să-l prevină prin controlul aplicării legii, prin respectarea normelor de etică profesională. Reforma Poliţiei poate să joace un rol cardinal, iar poliţiştii pot să devină ei înşişi repere morale pentru societatea românească. Dacă vom reuşi acest lucru, rezultatul va fi la fel de decisiv, o armă la fel de importantă, dacă nu chiar mai importantă decât dotarea tehnică sau logistică a Poliţiei. Promovarea în funcţii trebuie operată numai pe criterii de competenţă şi prin selectarea profesioniştilor care se situează, din punct de vedere moral, deasupra oricăror suspiciuni.

Pentru ca Poliţia să se bucure în şi mai mare măsură de respectul şi sprijinul cetăţenilor, ea trebuie să-şi reconsidere raporturile cu comunităţile locale, cu cetăţeanul ca persoană, să se comporte corect, atent şi civilizat. Acest mod civilizat, superior, de comportare a Poliţiei poate avea, la rândul lui, un efect benefic extraordinar în societate. Poliţistul nu va fi perceput numai ca organ de represiune, ci şi ca partener social. Ocrotirea cetăţeanului şi a proprietăţii de orice fel se cuvine să devină datoria dumneavoastră de onoare. Numai aşa procesul de construcţie a autorităţii instituţiilor publice va avea în Poliţie un exemplu şi un punct de plecare.

Poliţia poate să devină adevăratul manager al mecanismului legal de realizare a siguranţei cetăţeanului şi a ordinii publice, în cadrul comunităţii. Fermitatea şi imparţialitatea în aplicarea legii, indiferent de puterea economică sau politică a celui care sfidează normele legale, sunt factori indispensabili ce vor impune recunoaşterea autorităţii cu care legea v-a învestit.



Sunt aici, împreună cu Preşedintele Arpad Göncz, pentru a sublinia că suntem garanţii morali şi constituţionali ai procesului de reconciliere dintre ţările noastre. Un proces cu însemnătate istorică care nu mai poate fi pus în discuţie, pentru că este acceptat şi construit la nivelul oamenilor, ceea ce îi dă o soliditate totală. Acesta este solul fertil pe care trebuie să construim în continuare, cu pricepere, cu tenacitate, folosind şi valorificând toate posibilităţile de care dispunem. Şi dispunem de suficiente posibilităţi.

Spre deosebire de colaborarea dintre alte ţări foste comuniste care, după căderea comunismului, şi-au diminuat drastic relaţiile comerciale, între România şi Ungaria, faţă 1992, de pildă, schimburile comerciale sunt duble. Cadrul general este şi el favorabil. Intrarea României în Acordul de Liber Schimb în Europa Centrală (CEFTA) a fost însoţită de un acord bilateral de liber schimb între ţările noastre.

Înainte de a pleca din Bucureşti, am examinat lista celorlalte acorduri încheiate între România şi Ungaria în 1997. Am constatat că sunt 18 acorduri, dintre care cele mai multe au o componentă economică. Am identificat, de asemenea, domeniile în care trebuie să intervenim rapid. În primul rând, avem nevoie de un acord în domeniul standardizării şi sper ca el să fie încheiat în aprilie 1999, cu ocazia întrunirii Comisiei mixte economice româno-maghiare. Din iniţiativa oamenilor de afaceri au fost încheiate acorduri între Camerele de Comerţ şi între Forumurile oamenilor de afaceri din cele două ţări, dar domeniile în care ele pot fi extinse sunt mult mai numeroase.

Cred că trebuie să trecem la o etapă nouă, care să se bazeze pe o strategie bine conturată şi pe obiective de interes major. Unindu-ne forţele, putem să obţinem beneficii mult mai mari decât dacă am acţiona izolat. Şi când spun acest lucru, mă gândesc şi la cooperarea în proiecte mari, care pot să atragă surse mari de finanţare, atât din Europa, cât şi din Asia – Pacific. Am constatat, din experienţa pe care am căpătat-o în ultimii ani, că bani se găsesc mai uşor când proiectul este mai scump şi nu mai ieftin.

Marile centre financiare nu sunt interesate de proiecte minore. Sunt preferate proiecte de amploare, cum poate fi şi proiectul care ar privi în ansamblu un emergent market, această piaţă dinamică în dezvoltare, constituită acum în Europa Centrală şi de Sud-Est. România şi Ungaria pot să formeze un nucleu al acestei pieţe. Dacă suntem deja un model de cooperare politică, putem deveni şi un model de eficienţă economică. Putem reprezenta împreună baza de lansare a unor proiecte majore de investiţii care să se desfăşoare pe un spaţiu cât mai larg în jurul nostru.

În acelaşi timp, cred că putem coopera pe terţe pieţe. Şi când spun acest lucru, am în vedere ţările vecine, inclusiv fostul spaţiu sovietic, sau spaţiul Orientului Apropiat, unde România şi Ungaria au o tradiţie importantă şi în care, în ultimul timp, prezenţa noastră s-a diminuat. Cred că în această idee, un rol deosebit trebuie să-l acordăm infrastructurii. Proiectul autostrăzii Budapesta-Bucureşti poate fi continuat pe ruta Bucureşti-Constanţa, cea mai rapidă cale de acces spre Marea Neagră. Un proiect atractiv la care putem coopera vizează tranzitul imenselor rezerve de petrol, gaze, minereuri din zona Caspica – Transcaucazia spre Europa Occidentală. În acest cadru şi Dunărea capătă o nouă valenţă, iar noua componenţă a Comisiei Dunărene, conturată prin intrarea Germaniei, Ucrainei şi Republicii Moldova, nu poate fi decât favorabilă creşterii cantităţii şi calităţii transportului pe axa fluviului.

Printre alte programe importante de infrastructură, menţionez conectarea reţelelor noastre de transport de gaze şi petrol prin finalizarea acordului între Mol şi Romgaz. Aceste reţele pot constitui un nod de conexiune între sistemele de aprovizionare cu gaze din Est, din zona Rusia-Ucraina şi cele din Nordul Europei. România este serios angajată în completarea acestor reţele de transport de gaze. Nu pot fi omise nici celelalte aspecte ale infrastructurii: modernizarea căilor ferate, a porturilor, a aeroporturilor şi telecomunicaţiilor. Nu demult, am inaugurat sistemul românesc de comunicaţii prin fibre optice cu Turcia, Bulgaria şi Republica Moldova. Şi cum conexiunea România – Ungaria există deja, noul sistem permite accesul oamenilor de afaceri ungari la comunicaţii rapide cu o arie largă care se va extinde spre Caspica.



Va trebui să dezvoltăm cooperarea în domeniul întreprinderilor mici şi mijlocii. Un teren propice pentru demararea unor programe de implicare rapidă a întreprinderilor mici şi mijlocii îl constituie cele două euroregiuni la care participă România şi Ungaria: euroregiunea Carpatica, convenită cu Ucraina, Slovacia şi Polonia şi euroregiunea Tisa-Dunăre, unde al treilea partener vizat va fi Serbia.

Cred că trebuie să manifestăm mai mult dinamism pentru antrenarea întreprinderilor mici şi mijlocii în proiecte finanţate de Uniunea Europeană. Nici nu trebuie să insist, pentru că, în fond, oamenii de afaceri doresc şi proiecte, şi cooperare. Politicienii complică de multe ori realitatea uitând că, dincolo de intenţii şi de vorbe frumoase, economia trebuie să producă profit.

Cooperarea noastră poate fi cu adevărat reciproc profitabilă. Convingerea mea fermă este că România şi Ungaria vor intra împreună în secolul şi în mileniul următor, cooperând, construind şi obţinând rezultate favorabile pentru toţi şi pentru fiecare în parte.


Am venit să văd cu ochii mei, ca preşedinte ce se simte responsabil pentru români, oriunde s-ar afla ei în lume, care vă sunt nevoile, necazurile, speranţele. Am venit să văd cum trăiţi, cum gândiţi. Am venit ca să ne cunoaştem, noi cei care vorbim aceeaşi limbă, care aparţinem aceluiaşi neam şi aceleiaşi religii.

Românilor le place să vorbească mult şi, cum se spune, să pună ţara la cale. Şi noi vorbim acum, numai că de data aceasta este vorba despre două ţări apropiate nu doar prin vecinătate. Împreună cu preşedintele Arpad Göncz am pus la cale o relaţie trainică, sinceră şi adevărată. Şi, ca să fim cinstiţi, o relaţie cum nu a mai existat până acum între poporul român şi poporul maghiar.

Această nouă relaţie, de reconciliere istorică, este recunoscută şi preţuită în zona în care trăim, în Europa şi chiar în alte continente. Din păcate, lumea de astăzi mai este măcinată de conflicte, uneori tragice, şi, din nefericire, cazurile în care oamenii dovedesc că pot să depăşească răul, ce i-a despărţit în trecut, sunt încă rare. Românii şi maghiarii au reuşit să facă acest lucru. Suntem mândri de ceea ce am înfăptuit şi vreau să ştiţi că vom apăra această realizare. Nu numai pentru că este a noastră şi am avut norocul să fim contemporani cu ea, ci şi pentru că este meritul acestor popoare, al românilor şi al ungurilor, şi unul dintre lucrurile cele mai preţioase pe care ei le-au câştigat împreună, în acest sfârşit de secol şi mileniu.

Timpul când politicienii abordau problemele minorităţilor doar pentru a obţine avantaje electorale a trecut. Cum cred că timpul vorbelor a trecut în general. Trebuie să începem timpul faptelor.



Românii din Ungaria sunt o comunitate mică având probleme mari. Problemele nu ţin cont de numărul oamenilor. Eu cred că, în ceea ce îi priveşte, trebuie să avem chiar o gândire de tip ecologic: să-i considerăm o floare rară, care trebuie îngrijită pentru a străluci şi pentru ca toţi să ne bucurăm de ea.

Păstrez ca pe un lucru preţios amintirea unei seri de Crăciun. Eram acasă, când, aproape de miezul nopţii, a sunat telefonul. Era cineva din Gyula care mi-a spus: „Domnule profesor, lăsaţi telefonul deschis, vreau să ascultaţi nişte colinde de Crăciun”. Văd acum ridicată o mână, probabil aceeaşi care ţinea telefonul în acea noapte. Vreau să le mulţumesc tuturor celor care au alcătuit atunci acel mic cor de colinde transmise mie din Ungaria, în limba română. A fost unul dintre cele mai preţioase cadouri de Crăciun pe care le-am primit.

Poate şi numai pentru acest lucru ar fi meritat să vin la Gyula, să mă întâlnesc cu dumneavoastră, împreună cu domnul preşedinte Göncz, pe care îl consider ca pe un frate al meu. Astăzi am vorbit amândoi la Szeged şi doamna Suzana Göncz, care este aici de faţă, mi-a spus că, ascultând traducerea, nu ştia căruia dintre noi doi îi aparţin cuvintele, pentru că, de fapt, continuam aceeaşi idee. S-ar putea spune că suntem nişte figuri aparte în lumea şefilor de stat; noi nu suntem politicieni profesionişti, sau cel puţin n-am fost până a ajunge preşedinţi. Şi dacă am devenit – aceasta se va aprecia mai târziu – este tocmai pentru că nu eram înainte. Noi am venit cu experienţa noastră culturală, cu experienţa căpătată în societatea civilă şi cu ideea că există ceva mult mai important decât luptele pentru putere: dorinţa şi voinţa de a pune această putere în slujba oamenilor, urmând ca atunci când nu mai poţi face asta, să laşi locul altora mai buni.

Am convenit că nu trebuie eludat ceea ce n-a fost întotdeauna luminos în relaţiile dintre români şi unguri. Nu trebuie să transformăm istoria, nici să o înfrumuseţăm, dar trebuie să învăţăm din ea. Să observăm ceea ce a dat mai bun fiecare pentru ţară, pentru poporul său, pentru ceea ce a însemnat cultura Europei Centrale şi istoria Europei în lunga şi frământata ei trecere. Să încercăm, de asemenea, fiecare, să recunoaştem ce a fost bun la celălalt şi să nu ne aruncăm unii altora, în faţă, gunoaiele istoriei. Să încercăm să facem ce putem pentru timpul pe care îl trăim, un timp de transformări atât de rapide şi atât de dramatice, încât fiecare gest ne poate împinge înainte, ne poate întârzia sau ne poate scoate în afara cursului istoriei. Să încercăm, mai ales, să construim un viitor pentru aceşti tineri în bluze albe, care înconjoară sala ca un inel al inocenţei şi al păcii. Pentru ei avem datoria să gândim viitorul şi, mai ales, să acţionăm în favoarea lui.

Este evident necesar să identificăm problemele românilor din Ungaria şi să-i sprijinim concret în efortul lor de păstrare a identităţii culturale şi naţionale. Mica donaţie de carte, pe care am adus-o azi, va fi foarte curând completată cu o donaţie importantă de cărţi, pe care cred că le veţi citi toţi cu plăcere. Începând din această primăvară, a anului 1998, 30 de copii din comunitatea românească din Ungaria vor petrece trei săptămâni în tabere din România; 25 de profesori, care predau la şcolile româneşti din Ungaria, vor putea urma cursurile de vară ale universităţilor din Bucureşti, Cluj, Timişoara şi Iaşi, inclusiv cursurile deja tradiţionale, care se organizează la Sinaia; se vor acorda zece burse pentru tinerii care doresc să studieze în România; se va organiza un tur al României de două săptămâni pentru 30 de copii şi cadre didactice. Sunt un om al şcolii şi voi sprijini orice altă iniţiativă a Ministerului Educaţiei Naţionale din România.

Nu trebuie să uităm cât de importantă este Biserica pentru păstrarea identităţii naţionale. Noua Episcopie, creată special pentru comunitatea română din Ungaria, va primi în curând o donaţie de cărţi de patristică şi de istorie a Bisericii. După ce bugetul pe anul în curs va fi votat, Ministerul Culturii va acorda, din fondul destinat restaurării monumentelor istorice, sumele necesare pentru restaurarea bisericilor româneşti din Ungaria care sunt recunoscute ca monumente istorice. Şi, pentru ca să nu pară că trasez sarcini doar altora, Preşedinţia va acorda 100 milioane de lei Episcopiei comunităţii române din Ungaria, pentru necesităţi imediate.

Am bucuria să vă pot comunica şi veştile bune pe care le-am primit la Szeged din partea preşedintelui Consiliului Judeţean, al Autoguvernării, cum se spune aici. Consiliul a hotărât să repartizeze un sediu pentru organizaţiile care reprezintă minoritatea română şi să ofere, gratuit, un lăcaş pentru o biserică ortodoxă română, la Szeged. Îi mulţumesc Magnificienţei Sale domnului rector al Universităţii din Szeged pentru medalia Jozsef Attila şi pentru diploma pe care mi-a acordat-o în cadrul acestei festivităţi, dar şi pentru promisiunea că va sprijini catedra universitară de limba română de la Institutul Pedagogic. La rândul nostru, o vom ajuta să se dezvolte.

Vreau, în sfârşit, să mulţumesc Preşedintelui Arpad Göncz, tuturor prietenilor maghiari, pentru modul deschis şi sincer în care construim această nouă relaţie de cooperare pe ideea fundamentală că minorităţile maghiară şi română din ţările noastre trebuie să nu mai fie motiv de dezbinare. Să fie acea punte solidă care să unească popoarele şi statele noastre.


Ce am realizat? Care a fost evoluţia reformei economice din România în anul 1997, la un an de la prima noastră întâlnire în acest Forum şi la un an de la instalarea unui Guvern care a propus României un alt ritm şi un alt conţinut pentru acest cuvânt magic, atât de des rostit: reformă. Mă voi referi la trei aspecte:

Macrostabilizarea a fost prima provocare căreia a trebuit să-i facem faţă, iar rezultatele acestei acţiuni sunt cele mai concludente. Deficitul bugetar a fost redus sub valoarea de 4,5 % din PIB, convenită cu FMI. Comparativ cu anul 1996, când acest deficit a fost de aproximativ 10% este un rezultat satisfăcător. De asemenea, subvenţiile acordate întreprinderilor de stat şi agriculturii au fost reduse cu mai mult de jumătate: de la 7,6% din PIB, în 1996, la 2,4% din PIB în 1997.

Balanţa comercială externă s-a îmbunătăţit. Deficitul contului curent s-a micşorat faţă de anul trecut cu 0,3 miliarde dolari.

Banca Naţională a României a reuşit să-şi constituie cea mai mare rezervă valutară de după război. Faţă de începutul anului 1997, când rezerva valutară era de 750 milioane dolari, astăzi ea este de 2,6 miliarde dolari, la care trebuie adăugată rezerva de aur, în valoare de un miliard de dolari.

De asemenea, Banca Naţională a României a reuşit, pentru prima oară, să impună o strategie proprie, independentă de Guvern, în ceea ce priveşte liberalizarea pieţei valutare. În acest moment, atât persoanele juridice, cât şi persoanele fizice au acces liber pe piaţa valutară.

Al doilea aspect la care vreau să mă refer este reforma structurală. Chiar la începutul anului 1997 preţurile au fost liberalizate şi ajustate, la niveluri reale, la aproape toate bunurile şi serviciile pentru populaţie. A fost liberalizat comerţul. Pentru a crea un mediu concurenţial, în luna martie 1997, Guvernul a eliminat o serie de restricţii şi contingente cantitative pentru import. Efectul acestor măsuri a fost repede simţit pe piaţă, printr-o stabilizare a preţurilor.

Am iniţiat în luna august un proces dureros din punct de vedere social, evitat în România vreme de şapte ani. I-aş spune, într-un limbaj mai puţin economic dar mai sugestiv, un proces de divorţ de întreprinderile nerentabile, profund şi definitiv îndatorate bugetului de stat. Adică despărţirea de una dintre cele mai grave moşteniri ale sistemului centralist. Unele dintre aceste întreprinderi vor fi închise, altele îşi vor reduce activitatea. Câteva zeci de întreprinderi au plecat deja pe acest drum. În domeniul minier, am reuşit,  printr-o politică de compensaţii băneşti substanţiale, sprijinită de Banca Mondială, să reducem masiv numărul angajaţilor, în condiţii de linişte socială, diminuând astfel considerabil povara subvenţiilor tradiţionale din acest sector.

Al treilea aspect se referă la privatizare. În 1997, au fost privatizate 1163 societăţi comerciale, dintre care, însă, doar 50 intră în categoria celor mari, iar 170 sunt mijlocii. Metodele folosite au fost licitarea directă, bursa de valori şi piaţa extrabursieră. În 1996 s-au încheiat contracte de privatizare în valoare de 17,3 milioane dolari. În 1997 această valoare a fost de 515,2 milioane, ceea ce înseamnă de peste 25 de ori mai mult. Contractele s-au realizat prioritar în industria materialelor de construcţii, industria metalurgică şi industria construcţiilor de maşini.

Însăşi metodologia privatizării a fost reformată în câteva etape. Am început, aş spune, prin privatizarea privatizării. Procesul este astăzi public, transparent şi dinamic, în baza unei legi unice.

Din această rapidă trecere în revistă, n-aş dori să se înţeleagă nici că ne-a reuşit totul, nici că cetăţenii români nu se confruntă cu o serie de probleme serioase în ceea ce priveşte nivelul de trai. Dar, mai devreme decât reforma economică rapidă a avut loc în România o transformare a mentalităţilor şi oamenii au înţeles că războiul împotriva sărăciei nu poate fi câştigat în afara reformei. Au înţeles că menţinerea sistemului birocratic şi centralizat nu le oferă nici o speranţă iar reproşul cel mai frecvent pe care îl adresează guvernanţilor se referă la faptul că nu fac o reformă suficient de rapidă.


Este momentul să crească în sfârşit şi ponderea societăţilor comerciale mari pe ansamblul societăţilor privatizate. Este o problemă de strategie, inclusiv în ceea ce priveşte comunicarea şi tehnicile folosite. Soluţiile sunt privatizarea prin licitaţie, privatizarea prin intermediul unor bănci internaţionale de investiţii sau prin vânzarea acţiunilor pe piaţa internaţională de capital.

Programul de privatizare pentru 1998 cuprinde cca 1600 de societăţi comerciale, dintre care 300 mari, iar 450 mijlocii. Vor fi incluse în programul de privatizare şi societăţile provenite din programul de restructurare a regiilor autonome. Vor fi extinse vânzările de acţiuni prin intermediul bursei de valori şi pe piaţa extrabursieră.

De curând, Guvernul României a adoptat o nouă reglementare a investiţiilor străine. Se elimină o serie de restricţii; se stabileşte egalitatea de tratament fiscal; se prevăd scutiri de taxe vamale pentru importul de echipamente şi un sistem mult mai flexibil în domeniul amortizării. Se studiază posibilitatea reducerii treptate a impozitului pe profit după ce a avut loc, deja, o primă reducere a impozitului pe salarii.


Care este strategia României în ceea ce priveşte integrarea pe piaţa globală? Prin poziţia sa geografică, România poate deveni pivotul unui coridor sud-european de transport şi cooperare care să lege Oceanul Pacific cu cel Atlantic, ca o alternativă necesară a rutei nordice, transiberiene. Un astfel de coridor va pune în legătură marile resurse naturale ale Asiei Centrale şi Transcaucaziei cu pieţele în creştere accelerată din Europa Centrală sau din Extremul Orient. În concepţia noastră, un asemenea coridor, pe lângă funcţia sa de tranzit, va integra şi capacităţile industriale existente în ţările pe care le traversează.

Pornind de la aceste idei, în România are loc elaborarea şi demararea unor proiecte care vizează modernizarea rapidă a infrastructurilor – transportul maritim şi fluvial, autostrăzile, telecomunicaţiile, căile ferate, racordarea la reţele internaţionale de transport al petrolului, gazului metan sau curentului electric.

În această strategie, un rol cheie îl au programele politice regionale şi inter-regionale de genul acordurilor trilaterale iniţiate de România cu statele din zonă. O serie de progrese se fac simţite în zona infrastructurilor, ca şi în cea a cadrului juridic din comerţ. Pot fi menţionate magistralele de telecomunicaţii cu Bulgaria şi Turcia sau cu Moldova; aderarea României la Acordul de Liber Schimb al Europei Centrale şi integrarea României în acest spaţiu CEFTA; tratatele de liber schimb încheiate sau în curs de negociere cu Turcia, Moldova şi Ucraina.

Cooperarea regională şi inter-regională este pentru noi un laborator al integrării general-europene în ceea ce priveşte infrastructurile, la care m-am referit, armonizarea legislaţiei şi – sau, poate, mai ales – în ceea ce priveşte dobândirea unui capital de experienţă comună.

România are o strategie activă de integrare, dimensionată în funcţie de propriile cerinţe, dar şi în funcţie de propriul potenţial economic. Nu aşteptăm cu mâinile în sân să fim invitaţi într-un proces de cooperare europeană. Putem participa deja, pe măsura forţelor noastre, pe măsura potenţialului economic, uman şi de civilizaţie pe care îl avem şi prin care ne integrăm Europei, ca o parte inseparabilă.


România a depăşit o criză guvernamentală prin mijloace democratice care s-au dovedit funcţionale. În interiorul unei stări generale de criză economică, socială sau morală care însoţeşte tranziţia, vor mai urma, probabil, şi alte crize. Le vom depăşi folosind aceleaşi mecanisme democratice care au fost create tocmai pentru a asigura stabilitatea în condiţiile diversităţii şi ale respectului reciproc.

În acest context, doresc să subliniez că, deşi în conformitate cu articolul 85 din Constituţia României, numirea membrilor Guvernului în caz de remaniere sau de vacanţă a postului se face de către preşedinte, la propunerea primului ministru, atât la remanierea din decembrie, cât şi la ocuparea posturilor vacante de acum s-a apelat la consultarea comisiilor de specialitate ale Parlamentului şi la votul plenului Parlamentului. Opţiunea pentru această modalitate, ca şi asumarea recentă a răspunderii guvernamentale pentru o lege înaintată Parlamentului reprezintă premiere pentru România. Ele dovedesc voinţa noastră de a ridica prestigiul Parlamentului şi de a asigura o reală transparenţă în luarea deciziilor.

Cred că trebuie să apreciem, în acest moment, maturitatea şi generozitatea partidelor reprezentate în Guvern pentru că au acceptat să susţină în funcţii ministeriale personalităţi cu prestigiu recunoscut în domeniile încredinţate, chiar dacă de multe ori a fost vorba despre independenţi, şi pentru că s-au angajat să le acorde deplin sprijin politic. România are acum un Guvern de specialişti cu experienţă îndelungată şi capabili să reprezinte aşa cum se cuvine interesele naţionale într-o perioadă istorică grea. Cred că trebuie să apreciem cu toţii atitudinea Partidului Democrat pentru că rezultatul votului de ieri din Parlament reprezintă o dovadă că respectă protocolul semnat de curând. Respectul cuvântului dat este cea mai bună bază pentru ca mecanismele democratice să fie coerente şi funcţionale.

Cred că trebuie să apreciem, de asemenea, atitudinea partidelor din opoziţie pentru că rezultatul votului de ieri este şi o expresie a faptului că aceste formaţiuni au înţeles că, dincolo de disputa politică tradiţională între majoritate şi minoritate, cu adevărat important este ca ţara să fie guvernată în condiţii de stabilitate.

Vreau să mulţumesc poporului român care a dat dovadă de calm şi înţelepciune în toată această perioadă agitată.

Am învăţat din blocajul prin care am trecut că trebuie să stabilim relaţii mai bune unii cu ceilalţi. Că trebuie să aibă loc un dialog mai amplu, mai sincer şi mai direct în cadrul Guvernului, în cadrul coaliţiei majoritare, între coaliţia de guvernământ şi Opoziţie, între Guvern şi Parlament, între Guvern şi societate în general.

Până la urmă, interesul general a primat şi sper că toată lumea a înţeles că haosul nu poate ajuta nimănui.


Din păcate, timp de o lună s-a vorbit mai mult ca oricând despre reformă făcându-se mai puţină reformă ca oricând. A venit momentul să reluăm reforma în fapt. Reforma nu poate fi tutelată de un partid sau altul, aflat la putere, pentru că ea exprimă interesul fundamental şi efortul dureros al întregii naţiunii. Naţiunea română are azi dreptul la o reformă condusă responsabil şi are răspunderea istorică pe care o presupune participarea la un efort colectiv de mare anvergură.

Primul pas pe această cale este votarea noului buget. Nu mă refer întâmplător sau formal la această prioritate. Bugetul este instrumentul prin care Guvernul împarte fiecăruia ceea ce reuşim să creăm cu toţii. Guvernul nu poate să ne dea ceea ce noi, cu toţii, nu reuşim să-i punem la dispoziţie. Dacă ne vom conduce rău întreprinderile, dacă vom munci puţin, dacă vom gândi puţin, vom avea de împărţit puţin. Vom avea puţini bani pentru sănătate, pentru învăţământ, pentru ordine publică, pentru drumuri, pentru cultură sau, nu în ultimul rând, pentru protecţie socială. Bugetul este simbolul acelui lanţ nevăzut care îi leagă pe cei guvernaţi de cei care guvernează.

Prioritatea naţională a acestui moment, în care mulţi oameni politici şi oameni de afaceri de pretutindeni ne privesc cu un interes niciodată arătat până acum, este stabilitatea. România are nevoie de stabilitate politică, iar cetăţenii săi au nevoie ca guvernanţii lor să acţioneze ferm şi neîntârziat pentru îndeplinirea programului pe care l-au asumat.

Energii pentru a construi, nu pentru a distruge

Am avut în ultimele zile consultări cu toate partidele parlamentare. Cu cele din alianţa de guvernământ şi cu cele din opoziţie. Am analizat sondajele de opinie şi am discutat cu analişti politici sau economici şi cu oameni obişnuiţi. Nimeni nu doreşte alegeri anticipate.

Şi atunci, de ce să ne comportăm ca într-un an electoral?

Ce sens are să continuăm practica nefericită din 1997, când partidele au avut aproape permanent atitudini de campanie electorală?

Ceea ce nimeni nu doreşte, nu se poate întâmpla. Voi folosi posibilităţile şi prerogativele constituţionale pentru a asigura acest lucru. N-avem nici timp şi nici bani pentru alegeri anticipate într-un moment în care trebuie să ducem până la capăt un efort general menit să ne aducă pentru prima oară nouă, celor care trăim acum şi nu într-un viitor incert, o viaţă mai bună şi mai sigură.

Să lăsăm Guvernul să lucreze şi să ne folosim mai bine energiile pentru a construi, nu pentru a distruge.


Ştiu că mai întâi de toate este nevoie ca Guvernul să înceapă cu buna lui organizare. Dacă Legea bugetului şi legislaţia reformei sunt necesare, la fel de necesare sunt Legea funcţionarului public şi Legea răspunderii ministeriale. Este nevoie de Legea administraţiei publice locale şi de Legea patrimoniului local pentru a transmite putere şi responsabilitate organelor locale care sunt mai apropiate de cetăţean şi mai uşor de controlat de către el.

Vă aşteaptă o muncă grea şi dură, domnilor miniştri. Sunteţi oameni cu multă carte şi experienţă de viaţă. V-aţi asigurat un nume în societate, aţi fost răsplătiţi cu premii, mulţumiri şi respect. Cred că ştiţi că în noua dumneavoastră muncă nu veţi mai primi nici premii şi nici mulţumiri. Oricum, nu acum.

Oamenii aşteaptă de la dumneavoastră foarte mult. Veţi fi criticaţi pentru tot şi pentru toate. Problema dumneavoastră nu este să răspundeţi cu tot dinamismul la aceste critici, ci să încercaţi să vedeţi ceea ce este real în ele. Vă rog să mă credeţi, oricât de răuvoitoare, interesate sau jignitoare ar fi sau ar părea aceste critici, mai mereu există ceva real în ele.

Vă rog în mod deosebit, domnilor miniştri, să păstraţi contactul cu realitatea şi cu oamenii. Dincolo de răspunderea pentru programele noastre strategice, dincolo de aprecierea organismelor internaţionale, cetăţenii de azi ai României sunt şi vor rămâne singurii noştri judecători adevăraţi. Şi unica noastră raţiune de a fi aici, acum, într-un moment atât de greu, este să reprezentăm şi să servim interesele lor.


Sentimentul cu care particip la această întâlnire este mai puţin legat de funcţia mea, ci mai mult de gândurile, frământările unui cetăţean al ţării sale, ale unui intelectual european care, prin statutul său, are o poziţie în primul rând critică, inclusiv în ceea ce priveşte tabu-urile practicate în cadrul multor conferinţe sau seminarii. Am abordat o poziţie de critică mai puţin conformistă şi în cadrul unor foruri internaţionale, pentru a sublinia că elementele negative din dezvoltarea societăţilor umane nu se concentrează exclusiv în societăţile postcomuniste, în democraţiile incipiente sau în curs de consolidare. Mi se pare riscant ca toate aspectele negative să fie localizate doar în aceste zone. Dar, este la fel de adevărat că aici ele pot fi mai bine developate iar o examinare serioasă, cu mijloace ştiinţifice şi fără demagogie politică poate sluji tuturor.

Lumea central-est-europeană trăieşte de mai mulţi ani, cu intensităţi diferite şi după experienţe istorice diferite, un proces complex de tranziţie dinspre totalitarismul comunist spre democraţie. Evenimentele care au determinat prăbuşirea regimurilor comuniste s-au consumat, în general, cu o rapiditate care ne-a surprins nepregătiţi nu numai pe noi, a surprins nepregătit şi Occidentul. După ce sistemele comuniste au căzut, tranziţia postcomunistă s-a dovedit a fi mult mai puţin accelerată decât se spera. Traversăm o criză îndelungată, cu bătălii dramatice între liniile frontului dintre trecut şi viitor.


Trecerea de la dictatura comunistă spre democraţie presupune o dezvoltare pe trei direcţii: trecerea de la structurile totalitare la democraţia pluralistă; trecerea de la economia de stat centralizată la economia de piaţă cărora li se asociază un element semnificativ, pe care, din păcate, îl scăpăm uneori din vedere: trecerea de la spiritul colectivist la spiritul comunitar în planul mentalităţilor şi al atitudinilor în societate.

Începutul tranziţiei s-a caracterizat printr-un vid structural profund. A fost, în fapt, un proces de distrugere a unor structuri tipice epocii totalitare, urmat de crearea unor noi instituţii, democratice. Cum însă, în mare măsură acestea nu funcţionau, în locul lor a acţionat un anume tip de hibrizi ai tranziţiei. A rezultat o dezordine generală, de care au ştiut să profite vârfurile fostului sistem. Au abandonat ideologia comunistă, au renunţat la instituţiile sistemului totalitar pe care le reprezentaseră, utilizând hibrizii structurali, pe care i-au creat, pentru a întreţine haosul şi a-l organiza într-o direcţie avantajoasă intereselor lor. Într-un asemenea context amoral şi periculos, nucleele crimei organizate au exploatat fragilitatea noilor structuri amplificând corupţia de stat. Putem spune că s-a produs o lărgire a spectrului acesteia spre uzul eşalonului doi al nomenclaturii comuniste.

Situaţia este agravată de complicitatea, cel puţin tacită, a unor cercuri mondiale de afaceri care nu ezită să trateze cu structurile crimei organizate fiindcă ele asigură o mai rapidă repatriere a beneficiului decât o pot asigura structurile economice, ineficiente, ale statului sau structurile  dinamice, dar, din nefericire, puţin profitabile ale întreprinderilor mici şi mijlocii abia născute. Astfel, se creează dezechilibre financiare care fac încă şi mai dificilă consolidarea mecanismelor reale ale economiei de piaţă şi a instituţiilor statului de drept în confruntarea lor cu structurile crimei organizate. Eforturile pe care le-am făcut în ultimul an în România pentru a da transparenţă programului de privatizare, prin cotare la Bursă, s-au lovit de modul în care cercurile de afaceri internaţionale profită de lipsa unui capital autohton pentru a ţine acţiunile la cote mai coborâte, în vederea achiziţionării lor la preţuri cât mai joase. Este o situaţie dificilă care pune problema găsirii unor mecanisme legale de contracarare a speculaţiilor excesive de capital.


La fel de dramatică s-a dovedit încercarea noastră de a deparazita administraţia de corupţie. Nu suntem naivi şi ştim că, pe deplin, corupţia nu poate fi eliminată. Dar poate fi tratată într-un mod similar contracarării rezistenţei diferitelor categorii de microbi prin mereu alte generaţii de antibiotice. Pentru aceasta, e nevoie ca statul să dispună de mijloace adecvate de diagnostic şi intervenţie. Şi să nu se uite că în actul de corupţie există întotdeauna doi actori: coruptul şi corupătorul.

În momentul în care am preluat mandatul de Preşedinte al României, am anunţat public şi, apoi, am repetat la fiecare întâlnire cu reprezentanţi ai marilor cercuri internaţionale de afaceri că în România nu va exista corupţie de stat, adică acel sistem în care la corupţie participă chiar factori din conducerea statului. Şi am anunţat că, începând cu preşedintele, cu aparatul prezidenţial, nimeni şi niciodată nu va primi comisioane şi nu va favoriza vreo firmă. Am afirmat acelaşi lucru despre primul-ministru, preşedinţii Camerei Deputaţilor şi Senatului şi miniştrii pe care i-am numit.

Am solicitat să mi se aducă la cunoştinţă orice caz în care o afacere în România este blocată sau întârziată pentru a obţine, direct sau indirect, avantaje materiale. Am anunţat, de asemenea, că în România nu se plătesc comisioane decât pe bază de contract, cu înregistrarea lor corespunzătoare în evidenţele contabil-financiare. Dacă firmele doresc să-şi manifeste material satisfacţia în afaceri, au două posibilităţi: să doneze contravaloarea comisioanelor, pe care legea ţării lor le permite, unor instituţii umanitare, anunţând public acest lucru, sau să sprijine unele manifestări civice, culturale sau sportive, prin sponsorizare. Nici una dintre aceste propuneri nu a avut efectul scontat. N-au apărut la suprafaţă nici comisioanele, nici corupţii.

La Forumul mondial de la Davos, într-o intervenţie în faţa reprezentanţilor unor mari cercuri de afaceri, i-am şocat pe mulţi spunând că, probabil, în momentul de faţă România este un tărâm utopic în care nu există corupţie. Dacă, în ciuda regulamentelor de conduită pe care le afirmă, companiile străine nu procedează corect şi nu dezvăluie substratul afacerilor de care se plâng, atunci nu au dreptul să acuze corupţia din România. Atâta timp cât nu adresează organelor abilitate nici o sesizare, se poate conchide că mita despre care vorbesc nu a fost cerută, ci oferită. Or, după lege, se pedepsesc atât luarea de mită, cât şi darea de mită.

Serviciul de Informaţii Externe – atribuţii şi responsabilităţi

Instituţia pe care o conduce directorul Serviciului de Informaţii Externe are atribuţii care privesc în cel mai înalt grad apărarea interesului naţional.

Legea de organizare şi funcţionare a Serviciului de Informaţii Externe prevede şi un nou statut pentru cel aflat la conducerea acestei instituţii. Directorul Serviciului de Informaţii Externe trebuie să aibă rang de ministru, nu pentru o titulatură mai pretenţioasă, ci pentru că el are obligaţia de a-şi asuma responsabilităţi la fel de importante ca şi cele ale miniştrilor din Guvernul României.

Serviciul de Informaţii Externe are datoria să sprijine, prin mijloacele specifice de care dispune, integrarea României în structurile europene şi euro-atlantice. Demersul politic al ţării noastre în sensul integrării poate avea forţa şi coerenţa necesare doar în condiţiile în care beneficiază de date şi informaţii consistente, care să semnaleze orice element extern care ar putea influenţa acest proces.

Nu mă voi referi la modalităţile de acţiune ale serviciilor de informaţii din perioada Războiului Rece, mediatizate prin tot felul de cărţi şi filme, multe de valoare îndoielnică. Războiul Rece a luat sfârşit, dar nu şi gravele pericole existente pe plan mondial. Ameninţările la adresa securităţii regionale, proliferarea armelor de distrugere în masă, terorismul, traficul de droguri şi alte forme ale criminalităţii organizate sunt realităţi care trebuie să ne îngrijoreze în cel mai înalt grad.

România se află, din păcate, în situaţia de a se confrunta în mod direct cu multe dintre aceste pericole. Sunt provocări care atentează la siguranţa naţională şi faţă de care Serviciul de Informaţii Externe are obligaţia să se implice cu maximă seriozitate şi profesionalism.

Lumea contemporană se construieşte şi se pune în valoare prin afirmarea supremaţiei informaţionale. Lipsa de informaţie sau orice defazare legată de obţinerea acesteia poate avea consecinţe uriaşe pentru orice ţară care nu reuşeşte să se adapteze imperativelor actuale.

Serviciul de Informaţii Externe are menirea de a funcţiona nu numai în sensul obţinerii de informaţii, cât, mai ales, de a reuşi să se sincronizeze cu dinamica şi eficienţa impuse de evoluţiile lumii moderne. Este o sarcină dificilă, dar, pentru fiecare angajat al insituţiei, aceste dificultăţi trebuie să fie o continuă provocare, o motivaţie asumată a activităţii de zi cu zi.

Având în vedere problemele cele mai presante şi mai dificile din societatea românească, Serviciul de Informaţii Externe are obligaţia de a ţine seama şi de aspectele care ţin de domeniul economic. Fără informaţii certe despre seriozitatea şi bonitatea firmelor, băncilor sau a agenţilor economici externi interesaţi să participe la procesul de privatizare din România, există riscul de a compromite procesul de reformă şi de a diminua şansele de redresare economică a ţării.

Responsabilităţile majore pe care Serviciul de Informaţii Externe le are în momentul de faţă presupun şi existenţa unui personal capabil să se achite fără nici un fel de rezerve de aceste obligaţii, eliminând pentru totdeauna reziduurile vechilor practici şi mentalităţi din timpul dictaturii comuniste.

Restructurarea Serviciului de Informaţii Externe înseamnă, cu prioritate, garanţii de respectare a legii, a valorilor democraţiei şi a drepturilor omului; ataşament faţă de reformă; deschiderea către o voinţă, o dinamică şi o prospeţime pe care le pot oferi doar tinerii specialişti în domeniu.

Serviciul de Informaţii Externe trebuie să-şi propună să devină o instituţie de elită în care să lucreze vârfuri ale inteligenţei româneşti. Este nevoie ca aceştia să fie mândri de faptul că lucrează la un serviciu atât de important pentru ţară şi servindu-şi ţara.

Există, fără îndoială, un paradox legat de ceea ce înseamnă munca în Serviciul de Informaţii Externe. Această muncă presupune mari responsabilităţi şi sacrificii personale şi nu poate oferi nici recompense, nici compensaţii. Lucrătorii SIE sunt, într-adevăr, armata din umbră. Chiar dacă devin eroi, rămân anonimi. Numai că, un astfel de anonimat poate însemna de fapt mult mai mult decât orice prezenţă publică. „În munca serviciilor de informaţii, eroii rămân nedecoraţi” – spunea acum 40 de ani fostul preşedinte american Dwight Eisnehower.

Important este ca Serviciul de Informaţii Externe să-şi asume o formă de anonimat în care să nu prevaleze explicarea unor eşecuri, ci consistenţa unor succese autentice.


Ca un centru educational de prim rang prin competenta, pasiunea si eforturile conjugate ale cadrelor didactice si cursantilor, Colegiul National de Aparare poate oferi solutii valoroase problemelor cu care se confrunta Romania, la acest sfarsit de secol si mileniu, in asigurarea securitatii nationale si in participarea la realizarea unei noi arhitecturi de securitate pe continentul european.

Tendintele de evolutie a organizatiilor internationale si importanta pe care au capatat-o acestea in optiunea societatii civile sunt doar cateva dintre aspectele realitatii contemporane care impun diversificarea pregatirii cursantilor proveniti din majoritatea segmentelor sociale, politice si culturale ale societatii romanesti.

Astazi, pericolele la adresa securitatii pe continentul european sunt de un alt tip decat cele din perioada bipolaritatii. Confruntarea dintre blocurile militare a fost inlocuita de alti factori de criza si risc. Fenomenul mondializarii, pe langa efecte benefice, genereaza si noi tipuri de sfidare la adresa securitatii si stabilitatii. Contrabanda, crima organizata, terorismul, imigratia ilegala, instabilitatea economica si financiara sau agresiunile la adresa mediului inconjurator sunt cateva dintre consecintele permeabilizarii frontierelor. Pentru a stavili propagarea acestora este nevoie de solutii preventive.



Optiunile strategice ale Romaniei, in conformitate cu vocatia sa europeana si interesul national, sunt ferme si bine cunoscute: integrarea in Organizatia Tratatului Atlanticului de Nord si in Uniunea Europeana. Chiar daca integrarea Europei Centrale si de Est nu este posibila in viitorul imediat, Romania combate tendintele de creare a unor noi linii de demarcatie in Europa, ca si teoriile care incearca sa limiteze aria valorilor democratiei, statului de drept si economiei de piata libera la anumite tari, cu excluderea altora.

Secolul XX a demonstrat ca, in Europa, dar si in alte continente, diviziunea intre „Centru” si „Periferie” este generatoare de conflicte dramatice. Daca securitatea europeana este indivizibila, atunci Europa nu poate fi divizata fara a i se periclita securitatea.

 

Romania are de jucat un rol important in securitatea regionala. Ea s-a afirmat deja ca un pol al stabilitatii si cooperarii in zona, prin combaterea surselor potentiale de instabilitate, dezvoltarea continua a relatiilor cu statele din regiune si gestionarea in comun a amenintarilor cu caracter transfrontalier.

Prin incheierea tratatelor bilaterale de baza si initierea cooperarilor de tip trilateral, ca si in cadrul organizatiilor subregionale din care face parte – Cooperarea Economica a Marii Negre, Acordul Central-European de Liber Schimb sau Procesul de Cooperare Sud-Est Europeana – Romania actioneaza pentru cresterea gradului de incredere si colaborare in relatiile cu tarile vecine.

Prin aceste actiuni, Romania vizeaza mai mult decat asigurarea propriei securitati. Ea doreste crearea unei ancore de stabilitate intr-o zona tensionata, stabilitate care sa pregateasca terenul pentru integrarea in structurile euro-atlantice nu numai a tarii noastre, ci si a altor state din regiune care au aceasta optiune.

In anul 1999, continuarea procesului de reforma economica ramane calea decisiva pentru indeplinirea obiectivelor de securitate si politica externa ale Romaniei.

Reforma are, din pacate, consecinte dureroase pentru majoritatea populatiei, dar trebuie sa intelegem ca alta cale decat reforma nu exista. Nerealizarea reformei ar insemna condamnarea Romaniei, pentru mult timp de acum inainte, la stagnare si izolare. Istoria nu-i va ierta pe cei care nu inteleg acest lucru. Sper insa ca toate fortele politice si sociale sa realizeze imperativele perioadei pe care o strabatem si, impreuna, sa reusim.

Am convingerea ca prin activitatea Colegiului National de Aparare societatea romaneasca va beneficia de mai multe solutii in construirea elementelor de siguranta si pace de care ea are nevoie pentru dezvoltare si prosperitate.


Nu ne aflam intr-un moment festiv, chiar daca, pentru Romania, semnarea acestui Acord de imprumut cu Banca Internationala pentru Reconstructie si Dezvoltare era demult si imperios necesara. Facem impreuna un pas important pe un drum greu, cu numeroase obstacole,  al luptei impotriva saraciei in Romania. Timp de o jumatate de secol, fenomenul saraciei a fost ascuns cu grija de regimul comunist. Pentru ca tara era izolata, prea putini isi puteau imagina atunci cat suntem de saraci. Dupa caderea comunismului, saracia tuturor a aparut, hidoasa, la lumina zilei, dar abia in ultimii ani institutiile statului si-au asumat responsabilitatea si au abordat problema combaterii saraciei, in mod coerent, beneficiind in acest sens de sprijinul Programului Natiunilor Unite pentru Dezvoltare. S-a nascut astfel strategia nationala de prevenire si combatere a saraciei, un program politic national, care implica mai multe directii simultane de actiune, determinate de situatia grava a diferitelor categorii sociale care traiesc sub pragul saraciei.

Stim toti ca nu este suficient sa distribui ajutoare materiale sau  fonduri ocazionale unor oameni pentru care ziua de maine este singurul orizont. Am spus si nu pot sa nu repet ca saracia este astazi cea mai teribila drama pe care o traieste Romania. Suntem datori sa intreprindem tot ce ne sta in putinta pentru ca acest fenomen sa nu capete, urmare terapiei economice pe care trebuie sa o aplicam, gravitatea unei boli incurabile.

Imprumutul stabilit prin Acordul semnat astazi este destinat Fondului Roman de Dezvoltare Sociala care va distribui comunitatilor locale subventii pentru obiective de mica anvergura, dar de mare importanta pentru populatia acestor comunitati. Acestea pot fi aductiuni de apa, constructii de poduri, electrificari, gradinite, cantine, precum si crearea de facilitati pentru mica industrie. Realizarea acestor obiective se va face prin implicarea comunitatilor locale si este de asteptat sa conduca la o revigorare de jos in sus a intregii activitati.


Fondul Roman de Dezvoltare Sociala a fost conceput ca o interfata intre sursele de finantare si comunitatile locale. S-a dorit a fi o institutie flexibila, care sa actioneze pentru realizarea unor obiective concrete, asigurand, pe de o parte, o gestionare corecta si nebirocratica a unor resurse financiare iar, pe de alta parte, asistenta tehnica si consultanta pentru administratia locala.

Importanta Acordului nu consta atat in dimensiunea imprumutului, cat in faptul ca pune in miscare un mecanism si tinde sa dezvolte o noua mentalitate, asa incat comunitatile sa-si ia soarta in maini, pentru a rezolva, pas cu pas, problemele de dotari si utilitati publice strict necesare.

Sunt dator, si cu aceasta ocazie, sa exprim aprecierea noastra pentru sustinerea pe care BIRD o acorda Romaniei in procesul de reforma si, in mod special, in programele care urmaresc progresul localitatilor rurale si identificarea unor posibilitati de dezvoltare in zonele defavorizate.

Strategia BIRD este orientata catre o reforma care sa conduca la  prefaceri pozitive, sa puna in valoare patrimoniul de traditii, cultura si resurse umane ale tarii. Din punctul de vedere al Romaniei, relatia de colaborare cu BIRD este o relatie de prietenie si respect reciproc. Semnarea acestui Acord asigura un instrument esential al Strategiei de prevenire si combatere a saraciei. De aceea urez Fondului Roman de Dezvoltare Sociala succes in activitatea sa, pentru ca banii ce-i sunt incredintati sa fie gestionati si distribuiti cu rigoare, transparenta si deplina responsabilitate.

Prima conditie: respectarea legii de catre mineri

In conditiile unei crize care se agraveaza pe masura ce miile de mineri plecati din Valea Jiului se apropie de Capitala amenintand si agresand reprezentantii autoritatilor publice, am hotarat sa recurg la prerogativele constitutionale care imi confera si ma obliga sa-mi exercit functia de mediator.

Pentru ca Parlamentul este forul reprezentativ suprem al tarii, am propus aceasta intalnire cu liderii partidelor parlamentare, urmand ca, dupa ce voi cunoaste pozitia dumneavoastra, sa ma intalnesc cu liderii principalelor centrale sindicale. Modul in care vom depasi aceasta criza va constitui un test decisiv pentru evolutia Romaniei.

Chiar in aceste clipe are loc o escaladare a violentelor din partea minerilor care vor sa impuna prin forta nesocotirea totala a legilor tarii. Este foarte clar ca nu ne aflam in fata unui protest sindical, nici in fata unui mars pasnic, ci in fata unei miscari organizate de rasturnare a ordinii legale. Fortele de ordine au fost atacate cu brutalitate, dezarmate si ultragiate. S-au inregistrat raniti de ambele parti, in special in randul jandarmilor si politistilor.

Consider ca, in aceasta situatie, trebuie sa gasim impreuna raspuns la cateva intrebari fundamentale:

Daca suntem sau nu de acord ca institutiile statului au datoria de a asigura legalitatea si ordinea;

Daca suntem sau nu de acord ca orice miscare protestatara trebuie sa se desfasoare in limitele legii;

Daca suntem sau nu de acord ca orice negociere trebuie sa fie precedata de intrarea in legalitate a minerilor;

Daca suntem sau nu de acord ca Guvernul trebuie sa negocieze revendicarile, dar nu si reforma.

Reforma nu se negociaza. Se pot negocia in termeni realisti programe care insotesc reforma, programe de absorbtie, de reconversie a fortei de munca excedentare, pachete de masuri sociale si programe de dezvoltare durabila.


Trebuie sa spun, sincer si ferm, ca orice finalitate a crizei prin cedarea institutiilor statului in fata fortei si a violentei este inacceptabila pentru interesul national al Romaniei atat in plan intern, cat si in plan extern. Ea ar arata ca Romania nu are un regim de democratie consolidat, cu un Parlament care ii reprezinta pe toti cetatenii tarii si cu un Executiv care reprezinta majoritatea parlamentara.

In nici un caz, grupuri sociale mai mult sau mai putin numeroase nu pot impune prin violenta nici schimbarea ministrilor, nici schimbarea Guvernului, nici alegeri parlamentare anticipate prin acapararea in forta a puterii.  Parlamentul este mandatat prin alegeri democratice necontestate de nimeni. Si cred ca, in acest moment, Parlamentul trebuie sa isi asume intreaga responsabilitate pentru respectarea vointei electoratului care l-a ales. De aceea, am cerut convocarea in sesiune extraordinara comuna a Camerei Deputatilor si Senatului care sa dezbata si sa adopte o hotarare in acest sens. Aceasta hotarare va trebui aplicata de indata. Nerespectarea ei ar insemna ca, in Romania, statul de drept nu functioneaza.

 

Orice cedare de la programul de restructurare si reforma in fata unor forte oarbe ar avea consecinte catastrofale pentru ca Romania se afla intr-o situatie de criza economica care nu este de data recenta si care are radacini vechi. In acelasi timp, ne confruntam cu o grava situatie financiara creata de necesitatea platii datoriei externe.

Comunitatea internationala si-a exprimat in mod categoric si deschis hotararea de a acorda un sprijin financiar consistent Romaniei daca procesul de reforma si restucturare, inceput si apreciat de o mare parte a populatiei si de organismele economice, financiare si politice internationale, va continua. Este vorba de Banca Mondiala, de Fondul Monetar International si de Uniunea Europeana. Astazi, l-am primit, la cererea sa, pe ambasadorul Uniunii Europene la Bucuresti, care mi-a transmis hotararea ferma a Uniunii Europene de a pune la dispozitia Romaniei un program de co-finantare   pentru a sprijini crearea unor noi locuri de munca, programe sociale care sa ajute pe cei disponibilizati si dezvoltarea sectorului intreprinderilor mici si mijlocii.

Exista aceasta sansa. Dar si alternativa, care este dezastruoasa. Daca in acest moment se va ceda in fata violentelor si amenintarilor, daca in acest moment semnalul va fi ca reforma se opreste si se renunta in fata presiunilor, Romania va ramane complet izolata din punct de vedere financiar, ceea ce va conduce la o cadere economica care ar putea insemna un haos social si politic.

Supun atentiei dumneavoastra atat criza in curs si anume atingerea grava adusa autoritatii statului care a folosit doar mijloacele legale normale pentru a se opune unor actiuni in forta, cat si problemele de ordin economic si social care stau astazi in fata tarii si care necesita o rezolvare de durata. Sunt prezenti aici primul ministru si ministrii care conduc economia si finantele si care pot  raspunde in mod direct intrebarilor dumneavoastra.

Acum, in mainile noastre se afla o mare raspundere si am toata increderea in judecata si responsabilitatea dumneavoastra fata de soarta tarii.


Ma adresez dumneavoastra, stimati concetateni, in timpul unor evenimente care pot conduce la consecinte dintre cele mai grave pentru tara noastra si pentru poporul nostru.

In ultimele zile si, mai ales, in ultimele 24 de ore, manifestarile ilegale ale minerilor din Valea Jiului condusi de Miron Cozma au generat mari violente si mari pericole nu la adresa unui guvern sau a unei puteri politice, ci la adresa intregii natiuni. Au fost atacate fortele de ordine, au fost batjocorite cele mai elementare norme ale legii, au fost batuti si umiliti oameni care purtau haina militara, au fost luati ostatici, au fost sustrase armament si munitie din dotarea trupelor de jandarmi.

In calitate de comandant al fortelor armate nu pot admite batjocorirea militarilor care apara ordinea publica, iar ca Presedinte al Romaniei am obligatia constitutionala de a veghea la buna functionare a institutiilor publice care acum sunt puse in pericol.

Pe tot parcursul de pana acum al acestui conflict, fortele de ordine, jandarmii si politistii au folosit numai mijloace de descurajare care nu afecteaza viata oamenilor. Ei nu au avut la dispozitie, nici un moment, munitie de razboi.

Daca violentele minerilor vor continua, Romania nu va mai avea in fata nici un viitor.



In urma sedintei Consiliului Suprem de Aparare a Tarii din aceasta noapte, am hotarat instituirea starii de urgenta pe tot teritoriul Romaniei, in urmatoarele conditii:

Daca pana azi, 22 ianuarie, orele 14:00, minerii nu vor incepe intoarcerea in Valea Jiului, starea de urgenta va intra in vigoare incepand cu orele 14:00.

Daca, in acest interval de timp, ei vor incerca sa se deplaseze in  orice alta directie, starea de urgenta va intra in vigoare imediat.

Am hotarat aceste masuri speciale pentru ca legea sa fie lege pentru toti. Aceste masuri nu inseamna renuntarea la dialog si la hotararea de a rezolva aceasta criza pe cale pasnica, prin negocieri. Am solicitat Guvernului o disponibilitate permanenta pentru rezolvarea problemelor economice si sociale din zona.

 

In viata unei natiuni exista clipe grave, in care trebuie sa facem apel la tot ce este mai bun in noi. Acum este o asemenea clipa. Va chem sa o depasim impreuna, pentru ca stiu ca putem sa trecem de acest impas. Am promis ca voi aplica legea acolo unde legea este incalcata. Ii asigur pe toti cei, foarte multi, care se simt amenintati de violentele acestor zile, ca nu voi incalca aceasta promisiune.

Preocuparea mea pentru software si perspectivele unei societati informationale in Romania dateaza din vremea cand eram rectorul Universitatii Bucuresti. Atunci am colaborat, in calitate de presedinte al Consiliului National al Rectorilor, cu toate sectiile din universitatile romanesti care pregateau specialisti, iar astazi ma bucur ca pot sa vad in aceasta sala pe multi din cei pe care i-am cunoscut in acea perioada.

Am insistat mereu asupra acestui subiect, incat pare a fi devenit o cauza personala. Va marturisesc fara rezerve acest lucru, pentru ca stiu ca dumneavoastra puteti intelege cel mai bine ca nu este vorba despre o proiectie utopica. Dincolo de prioritatile de moment, de strategiile si programele specifice etapei de tranzitie pe care o parcurgem, dincolo de dificultatile acestei perioade si necesitatea de a le rezolva din mers, suntem obligati sa raspundem la o intrebare fundamentala: Care poate fi tipul de societate romaneasca a viitorului?

Am abordat aceasta problema si in discutiile pe care le-am avut anul trecut la Commonwealth Club din Silicon Valley, dar ea trebuie dezbatuta mai ales aici, in Romania. Pentru ca de clarificarea acestei probleme depinde viziunea si optiunea strategica a Romaniei. Intamplarea, care are si ea rolul ei, a facut ca astazi sa particip la aceasta dezbatere dedicata societatii informationale, iar maine sa lansez, la Palatul Cotroceni, Programul National de Dezvoltare a Infrastructurii. Aceasta coincidenta caracterizeaza de fapt momentul pe care il traversam.

O reforma reala si durabila inseamna sa gasesti nu numai solutii imediate pentru crize de moment, dar si solutii de dezvoltare care pot configura un viitor, pe care toti il dorim prosper. Acest obiectiv presupune o optiune categorica pentru un anume tip de societate.


O reforma care s-ar concentra doar pe directiile unei societati clasice, industriale, chiar performante, este lipsita de perspective. Ea ar avea doar avantajul unui drum deja batatorit. Romania nu-si poate permite sa refaca tot drumul clasic al evolutiei societatilor industriale occidentale. S-ar parea ca acest lucru se intelege inca cu greutate, cel putin la nivelul unor reprezentanti ai administratiei sau ai societatii civile. Oricat de necesar este sa rezolvam problemele zilei si sa mentinem competitive anumite ramuri industriale, daca ne-am concentra numai asupra lor, decalajul dintre noi si tarile dezvoltate s-ar mentine la nesfarsit. Mai mult decat atat, el s-ar adanci, pentru ca aceste tari se pregatesc sa intre in mileniul trei intr-o societate informationala globalizata. Pentru aceste tari societatea industriala eficienta si perfomanta si-a atins apogeul si sfarsitul. Mentinerea unei optiuni in favoarea acestui tip de societate ar duce la o lipsa de comunicare  intr-o lume care are la baza tocmai comunicarea.

Am citit statutul si programele Asociatiei Nationale a Intreprinderilor de Software (ANIS) cu tot interesul personal de care vorbeam. Constat cu satisfactie ca ele reflecta in mod convingator aceasta optiune pentru o societate informationala puternica si competitiva. As dori sa punctez foarte clar acest aspect, pentru ca el priveste o alegere care nu se rezuma la activitatea ANIS sau la ceea ce inainte spuneam ca se poate considera a fi o cauza personala a Presedintelui Romaniei.

Nu putem lucra pe segmente. Trebuie sa realizam un efort colectiv al intregii societati romanesti. Cred ca am gasit acest principiu intre obiectivele pe care asociatia dumneavoastra si le propune.


Al doilea element care poate da acel semnal pozitiv pentru un demers colectiv priveste capacitatea de a transforma in realitate aceste programe. Detinem un potential uman remarcabil si nu obosesc sa subliniez acest lucru, de cate ori am ocazia, in conferinte internationale. Mai mult decat resurse naturale ale solului sau subsolului, Romania dispune de resurse umane de valoare si are astazi capacitatea de a forma manageri eficienti. Stiti, ca si mine, ca resursele umane inalt educate reprezinta cea mai bogata zestre a unei tari pentru secolul ce vine.

Exista zeci si zeci de mii de tineri ale caror vocatii si aptitudini in domeniul tehnologiei informationale, matematicii si electronicii au fost probate convingator. In fiecare an, universitatile romanesti dau peste 5000 de absolventi pregatiti in software. Se poate face o comparatie si vom vedea ca aceasta reprezinta, luand in considerare numarul total de studenti din Romania, un raport cu 20% mai mare fata de cel din universitatile americane. Statisticile referitoare la acest aspect ne plaseaza intr-o pozitie favorabila in raport cu Europa Occidentala si alte zone, cum ar fi Asia-Pacific sau India, cunoscute pentru preocuparile lor de educatie bazata pe software.

Chiar fara sa apelam neaparat la cifre, nu putem sa nu invocam si numarul extrem de mare, raportat la populatia Romaniei, de studenti, specialisti, cercetatori si profesori romani afirmati in cadrul unor mari companii sau universitati din Europa de Vest si SUA. Oriunde am ajuns, in ultimii noua ani, ca rector, ca profesor invitat pentru conferinte in universitati, sau, mai recent, ca presedinte, am intalnit asemenea tineri si, in acelasi timp, mi-au fost prezentate referinte exceptionale despre activitatea lor in companii si institute din strainatate. Desigur, reusitele lor sunt un motiv de bucurie pentru noi, pentru ca reprezinta un succes al inteligentei romanesti, intr-un regim concurential la varf. Dar trebuie sa existe un raport convenabil intre exodul de inteligenta romaneasca si capacitatea noastra de a folosi, in Romania, acest potential de inteligenta inalt educata.


Nu trebuie sa fim exclusivi in nici un domeniu. Ideea ca toti ar trebui pastrati in Romania este absurda. Este important sa te confrunti, pentru ca valoarea o obtii intr-o confruntare la varf. In acelasi timp, nu putem sa ne transformam in „exportatori” de inteligenta cand noi avem nevoie de specialisti care sa produca in Romania si pentru Romania, astfel ca ea sa devina un partener de referinta in lumea societatii informationale contemporane. Mai precis spus, marca nationala romaneasca trebuie  pusa si pe acest produs. Nu putem sa exportam numai materii prime sau produse clasice ale societatii industriale. Trebuie sa exportam si produse ale inteligentei romanesti.

Privatizare nu facem numai pentru a aduce capital, dar si pentru a importa un management experimentat si performant care ne lipseste in diferite domenii industriale. Ca urmare, produse fabricate in Romania circula sub alte etichete, internationale. Putem admite ca o parte a cimentului, a altor produse sa poarte marci straine, dar se impune sa asiguram un raport convenabil intre acestea si altele, care sa poarte marca romaneasca. Aceasta marca romaneasca nu poate sa nu se identifice cu creativitatea romaneasca in domeniul informational.

Impreuna cu factorii politici de decizie, ANIS este glasul cel mai autorizat care se cuvine sa promoveze industria software ca element central al industriei tehnologiei, informatiei si comunicatiilor.

Daca acest lucru se va realiza, si cu certitudine se va realiza, ANIS va deveni un reper si o solutie a dezvoltarii industriei nationale de software, reprezentand si cel mai important element de comunicare si de cooperare cu organismele si companiile de profil internationale. Competenta, rigoarea si pasiunea investite in proiecte si programe de excelenta trebuie sa devina un model de probitate profesionala si de intelegere a adevaratului sens al progresului Romaniei.

O natiune traieste si se dezvolta in masura in care majoritatea indivizilor care o compun participa la un proiect comun de viitor.

In primii ani dupa caderea comunismului, dupa scurtul moment de euforie a libertatii, Romania s-a afundat intr-o lupta dramatica pentru supravietuire. Pentru o mare parte a romanilor, dimineata incepe sub teroarea dobandirii painii zilnice. De aceea, odata cu preluarea mandatului de Presedinte, mi-am asumat ca sarcina fundamentala configurarea unui proiect de viitor care sa ne asigure o perspectiva si solidaritatea de care avem nevoie.

Prin proiectul dezbatut ieri de Adunarea generala a Asociatiei nationale a intreprinderilor de software si astazi, prin lansarea Programului national privind participarea la realizarea unui coridor de transport si schimburi comerciale intre tarile Asiei Centrale si Europa cu tranzitarea Romaniei se contureaza doi piloni de rezistenta ai proiectului romanesc pentru Romania mileniului trei.

Am vorbit ieri despre societatea informationala. Astazi, cu ingaduinta dumneavoastra, voi incepe prin ceea ce pare a fi o butada: caile de comunicatie genereaza o societate comunicationala.


Globalizarea relatiilor economice internationale va impune, mai devreme sau mai tarziu, un echilibru in specializarea economica a diferitelor zone geografice. Se va ajunge si la un echilibru al schimburilor comerciale si al cailor de transport pe care se vor realiza livrarile de marfuri.

Pe axa Est-Vest a supercontinentului Eurasia se prefigureaza un nou coridor de transport sudic, ca o alternativa la traseul nordic transsiberian. Punctul de plecare l-au constituit imensele rezerve de petrol si gaze din zona Marii Caspice. Dar dincolo de acestea se afla si resurse naturale ne-energetice, resurse de forta de munca, resurse culturale si resurse turistice, care ne dau, in ansamblu, imaginea uriasului potential al regiunii Asia Centrala – Caucaz. Nu poate fi vorba de o simpla exploatare a unor resurse primare ale Orientului in beneficiul societatilor post-moderne ale Occidentului. Realitatea acestui supercontinent euroasiatic implica si un dialog al civilizatiilor si o constructie participativa, de ale carei beneficii sa profite popoarele tuturor statelor si natiunilor.

Ne aflam intr-o perioada in care echilibrele globale nu s-au cristalizat. Dupa prabusirea sistemului comunist, dupa evolutiile politice din Asia rasariteana si descoperirea rezervelor de hidrocarburi din zona Marii Caspice, tarilor din zona li se deschid noi perspective.

Datele de pana acum, atat geografice, cat si economice sau politice, plaseaza Romania pe traseul de probabilitate maxima al acestui coridor sudic de transport Est – Vest. Inserarea Romaniei pe aceasta ruta de transport va crea posibilitatea unei cresteri economice cu bataie lunga, de cateva decenii.


Programul national privind realizarea unui coridor economic intre tarile Asiei Centrale si Europa cu tranzitarea Romaniei intregeste oferta pe care am facut-o pana acum la nivel diplomatic. Acest Program va fi, simultan, un atu al ofertei noastre, dar si un obiectiv pentru atragerea investitiilor in Romania. Subliniez acest lucru pentru ca ar fi o eroare daca am astepta, fara sa actionam, decizii ale unora sau altora dintre organismele internationale, fara a ne gandi ce putem face noi, pentru noi.

Programul national identifica, in prima instanta, obiectivele concrete ce trebuie indeplinite pentru a asigura participarea Romaniei la coridorul economic Est-Vest. Orientate pe domenii – legislatie, infrastructuri, restructurare, privatizare, finante-banci, investitii, politica externa, obiectivele Programului national impun o coordonare la cel mai inalt nivel pentru respectarea unor termene si succesiuni obligatorii, pentru evitarea suprapunerilor de competente sau a paralelismelor. As putea spune ca, prin datele pe care le contine, prin conexiunile pe care le face, Programul national dezvolta si o tehnologie a societatii comunicationale, de care am amintit. Realizarea coridorului economic eurasiatic Est-Vest va fi cu atat mai benefica pentru Romania, cu cat pregatirea noastra va fi mai minutioasa.

Pregatirea, ca si rezultatele programului vor veni in etape. Va fi o sansa a noastra ca, intr-o prima etapa, sa se produca o revigorare a unor intreprinderi care, in prezent, lucreaza in pierdere sau cu profituri mici. Ma refer in special la capacitatile de rafinare si prelucrare petrochimica si la antreprizele de constructii. In aceasta prima etapa vor fi angrenate numeroase persoane cu calificare in domeniul constructiilor speciale, implicit someri proveniti din minerit, ceea ce va duce, in timp, la rezolvarea unor grave probleme sociale zonale, existente acum. Absorbtia fortei de munca va usura, pe de alta parte, procesele de restructurare si privatizare care ar conduce la disponibilizari masive de personal.

O a doua etapa vizeaza dezvoltarea pe verticala a activitatilor economice. Odata cu aceasta etapa se va putea vorbi despre o reducere durabila a decalajelor socio-economice mostenite din perioada comunista. Iar in momentul in care reteaua de drumuri si conducte europene va fi functionala si in jurul ei vor lua fiinta unitati cu tehnologii de varf si de prelucrare informationala, se va cristaliza un sistem economic coerent si stabil, asa cum ni-l dorim.

In acelasi timp va fi necesar si un efort sustinut pentru conectarea coridorului Est-Vest cu celelalte trasee continentale care strabat tara noastra. In secolele trecute, cronicarii se plangeau ca tara se afla in calea tuturor invaziilor. Maine, aceasta pozitie de placa turnanta expusa „invaziei” de marfuri pe mijloacele romanesti de transport transcontinental va fi marea sansa a Romaniei.


Integrarea intr-un sistem transcontinental de economii complementare va da Romaniei, pe termen lung, nu numai stabilitatea si prosperitatea pe care o dorim cu totii pentru copiii nostri, dar si increderea si demnitatea nationala in jurul carora s-au consumat si se consuma atatea pasiuni.

Toti cei care vor participa la realizarea acestui Program nu vor putea ignora rolul investitiei in comunicare si dialog, faptul ca vor avea si misiunea de a vorbi cu oamenii. Pentru a le explica avantajele si perspectivele Programului. Pentru a-i convinge ca acest program national este cu adevarat al natiunii. Ca este o parte din viitorul Romaniei. Inca inainte de a construi drumuri si conducte, trebuie sa inlocuim suspiciunea si indoiala cu increderea, cu dorinta de a trai si a munci in Romania.

De cate ori vorbesc sau ma gandesc la acest proiect, traiesc o nedisimulata emotie. Sperantei si increderii in valoarea sa li se adauga insa si motive pentru un avertisment. Orice proiect poate sa ramana o litera moarta. Punerea in opera cere o mobilizare masiva de energie si inteligenta, de mijloace tehnice si financiare. Rezultatul depinde de foarte multi factori care pot accelera sau pot frana realizarea proiectului. Nu in ultimul rand, orice proiect se dezvolta in timp. Iar pentru depasirea obstacolelor care, nu ma tem sa o spun, vor fi numeroase, tuturor celor implicati le va trebui rabdare, perseverenta si tenacitate. Numai printr-o extraordinara incordare a tuturor fortelor putem reusi in acest mare proiect national.


In societatile din Centrul si Estul Europei s-a intamplat deseori ca urgenta reformei economice si necesitatea de a elimina controlul pietei sa prevaleze asupra unei viziuni de ansamblu a politicului. Totusi, chiar si in domeniul economiei, este vorba de a face optiuni in ultima instanta tot de natura politica si morala. Economia de piata nu si-ar putea demonstra vreo virtute daca pretul social ar fi ilegalitatea si aparitia unor fracturi sociale profund amorale. De aceea, sunt convins ca, la acest Congres al Partidului Popular European, dezbaterea nu va ocoli aceasta perioada plina de riscuri, de ambiguitati si de neprevazut pe care o numim, in mod obisnuit, tranzitia de la totalitarism la un regim democratic cu economie de piata libera.

In toate aceste state foste comuniste din Europa Centrala si de Est, sarcina fundamentala care revine democratiei crestine, la putere sau in opozitie, este, prin esenta, de natura morala. Mai precis, gandirii si actiunii politice de inspiratie democrat-crestina le revine misiunea de a pune miza tranzitiei catre democratie in termenii celor doua valori fundamentale care sunt preeminenta legii si demnitatea persoanei umane. Democratia crestina este aceea care ne cere, inainte de toate, sa fim sensibili la societatea reala, sa avem grija ca justitia sa existe si legea sa reglementeze toate raporturile dintre persoane, grupuri si stat.

In Europa de Vest, atunci cand dreapta democrat-crestina pleaca de la putere in folosul unei stangi socialiste sau social-democrate, nici democratia, nici economia, nici stabilitatea sociala nu sunt in pericol. Democratia crestina continua sa joace un rol important in opozitie pregatindu-si revenirea la putere.

Nu aceeasi este situatia in tarile din Est. Chiar daca afirmatia ar putea sa socheze, indraznesc sa spun ca, in cateva tari din Europa de Sud-Est, exista deja pericolul lipsei unei alternative democratice reale pentru guvernele construite pe formule de esenta democrat-crestina. Exista riscul ca puterea sa fie preluata nu de o social-democratie in buna traditie europeana, ci de urmasii national-comunismului, declarati sau mascati in partide asa-zise justitiare. Liderii lor se pregatesc sa vina la putere.

Proasta gestiune a transformarilor economice, decalajele si fracturile sociale ce ameninta sa submineze coeziunea societatilor post-comuniste sunt premisele atragerii populatiei spre formule politice antidemocratice si antioccidentale, in unele privinte chiar mai periculoase decat defunctul totalitarism comunist conservator. Pentru ca in aceste formule se regasesc ingemanate comunismul, extremismul etnocentric si noile structuri de tip mafiot create in tranzitie, pe scheletul fostelor politii politice comuniste.



Democratia crestina trebuie vazuta ca o familie, dar si ca o fortareata indispensabila Europei, in ansamblu, in apararea cuceririlor democratice din Estul continentului. Iata de ce tarile estice vad in Partidul Popular European o scoala si un laborator de pregatire a unei Europe integrate politic si economic dupa criteriile solidaritatii si responsabilitatii. Ele asteapta ca Partidul Popular European sa promoveze un tip nou de responsabilitate, o responsabilitate impartasita, o responsabilitate asumata in comun. In fond, noi toti trebuie sa ne asumam, in Est ca si in Vest, dificultatile reconstructiei economice si sociale a Europei post-comuniste, pentru ca, intr-o buna zi, sa ne putem bucura, tot impreuna, de reusitele unei Uniuni Europene largite.

Din punctul meu de vedere, pentru marile partide democratice ale Europei Occidentale nu se mai pune, ca pana acum, doar problema de a monitoriza progresele realizate in Est. S-ar cuveni, cred, ca observarea comunismului din trecut sa fie inlocuita cu o veritabila coparticipare in prezent. Mai mult decat oricare alta instanta politica, Partidul Popular European este indreptatit sa-si asume aceasta sarcina. Nu numai sa priveasca de departe si cu ochi critic dificultatile tranzitiei din Est, dar sa se si implice direct, sa devina un factor activ in depasirea acestor dificultati. De aceasta solidaritate avem nevoie, mai mult decat de  asistenta.

Miscarile democrat-crestine din Europa de Est, acum de multe ori izolate chiar intre ele, trebuie sa simta ca fac parte din aceeasi familie politica a Partidului Popular European. In loc sa se considere membri cu drepturi depline intr-o retea frateasca, ele s-au considerat multa vreme niste formatiuni periferice, a caror identitate depindea de un centru ocupat de fratii mai mari occidentali. De aici si ispita de a privilegia raporturile cu marile partide democrat-crestine occidentale, neglijand relatiile dintre partidele democrat-crestine din fostele tari comuniste.

A venit timpul ca, si unii si altii, sa ne schimbam atitudinea, prejudecatile si iluziile fara suport real. Partidul Popular European este instanta ideala pentru o astfel de schimbare de atitudine si de actiune. In Est, ca si in Vest, trebuie sa facem acest pas impreuna, in interesul celor ce cred cu tarie ca politica si morala, democratia si crestinismul sunt de nedespartit.


Ne aflam, aici, Patriarhul Bisericii Ortodoxe Romane, Presedintele Romaniei, inalti demnitari ai statului roman si mii de credinciosi ce s-au invrednicit sa participe la sfintirea Crucii Catedralei Mantuirii Neamului si la punerea pietrei de temelie a acestei Catedrale.

Unii se pot intreba daca in aceste vremuri de saracie, de restriste, de dificultati era nevoie sa incepem o astfel de constructie monumentala.

Era nevoie, pentru ca si mai multi romani se intreaba daca lupta oarba pentru avere, pentru putere, pentru privilegii, care ne-a adus atatea rele in cursul istoriei neamului nostru, va continua sa ne insoteasca, sa ne macine energiile si in mileniul urmator. Ne-a trebuit foarte mult timp ca sa descoperim si ne va trebui inca mult timp ca sa intelegem ca ura nu este un material de constructie. Rabufnirile de ura si de violenta, care in ultimele saptamani au atins sufletele atator romani, s-ar cuveni sa ne convinga de pericolul exacerbarii raului care exista inca in societatea romaneasca.



Aceasta Catedrala ne poate da increderea ca un neam exista cu adevarat atunci cand este capabil sa-si defineasca un ideal si sa gaseasca puterea de a-i uni pe toti in jurul acestui ideal. Aceasta Catedrala va fi forma in piatra a unui gand romanesc inchinat solidaritatii umane si iubirii de Dumnezeu care pot salva neamul nostru si ne pot ajuta sa intram in mileniul trei cu demnitate, cu forta pe care ti-o da credinta adevarata. Iata de ce cred ca fiecare piatra pusa la temelia acestei Catedrale va fi o piatra pusa la temelia sufletului romanesc.


Justitia romana se afla in centrul atentiei nationale si chiar internationale. In legatura cu o serie de decizii ale sale, au loc dezbateri aprinse. Dincolo de temele si argumentele acestor dezbateri, cred ca un lucru important trebuie remarcat de la bun inceput: in tara si in strainatate se discuta despre o justitie romana in actiune. In ultimele saptamani, mass-media a relatat aproape zilnic despre hotarari judecatoresti semnificative, in cauze importante.

Chiar la inceputul mandatului meu, am anuntat inceputul unei lupte pentru suprematia legii, pentru intarirea autoritatii institutiilor statului. A urmat o perioada in care oamenii din aceasta tara au exprimat mari sperante si au trait, treptat, mari dezamagiri. Cred ca acum, din acest punct de vedere, traim un moment de echilibru. Incepe sa devina clar faptul ca aplicarea legii nu inseamna nici o judecata sumara, dar nici o amanare la nesfarsit a pronuntarilor.

Cercetarea marilor infractiuni, implicand daune enorme si complicitati multiple, presupune procese lungi, expertize tehnice, documente si martori, nemaivorbind de invocarea atator exceptii procedurale. Parcurgerea de catre justitie a acestui drum lung si inevitabil a creat adeseori senzatia unui blocaj cronic, de unde si ideea esecului unor actiuni care ar demonstra suprematia legii in societatea romaneasca.

S-au creat si impresii false. S-a crezut, de pilda, ca eliberarea unor inculpati arestati preventiv inseamna renuntarea la judecarea si condamnarea acestora. Am spus adeseori ca eficienta actului de justitie nu se masoara prin numarul de arestari preventive. Instantele isi continua cercetarile indiferent de starea de libertate sau de arest in care se afla cei inculpati iar Justitia actioneaza, potrivit propriilor ei reguli, in care nimeni nu trebuie sa se amestece.Chiar daca au dreptul sa propuna si respectiv, sa modifice legea, Guvernul si Parlamentul nu sunt in masura sa intervina in aplicarea acestora de catre instantele judecatoresti.

Independenta Justitiei devine din ce in ce mai evidenta in raporturile sale cu celelalte autoritati.


S-a discutat mult in ultimul timp despre oportunitatea unor hotarari judecatoresti in anumite contexte economice si sociale. Privite de undeva din afara sistemului constitutional, aceste analize ar putea fi, uneori, justificate. Dar puterea judecatoreasca nu negociaza niciodata oportunitati cu puterea politica. Ea face dreptate. Ea aplica legea, in termeni precisi, stabiliti prin lege.

Mi-am exprimat uneori opinia in legatura cu temeinicia sau legalitatea unor hotarari judecatoresti definitive. Am dreptul sa fac acest lucru tocmai pentru ca nu am nici o posibilitate legala de a exercita presiuni asupra unor magistrati inamovibili. Dincolo de unele critici, nu mi-am pierdut niciodata increderea in capacitatea sistemului jude-catoresc de a-si rezolva propriile probleme, de a izola si elimina ca-zurile de coruptie sau de incompetenta. Magistratii au si instrumentele si, e de presupus, si tot interesul de a face ordine in propriile randuri. Ei isi cunosc cel mai bine problemele si pot sa actioneze, pentru ca numai astfel isi intaresc statutul si imaginea publica de judecatori impartiali.

Imaginea Justitiei a ramas un domeniu sensibil. Daca ar fi sa ma refer numai la petitiile pe care le primesc si care contureaza, dincolo de cazuri individuale, anumite tendinte globale, pot spune ca felul in care se imparte sau se pune in aplicare dreptatea reprezinta in continuare o preocupare majora a cetatenilor Romaniei. Si nu am in vedere doar procesele privind marile fraude din domeniul economico-financiar sau crimele care zguduie opinia publica, dar si sutele de mii de procese care privesc existenta oamenilor care asteapta dreptate.

Dincolo de controverse, momentul de echilibru despre care am vorbit este definit si de acea realitate evocata de ministrul Justitiei, de faptul ca procese incepute cu ani inainte (si blocate mult timp) sau procese incepute acum doi ani (pentru ca nu s-a dorit a fi deschise mai inainte) au ajuns in faza pronuntarilor. Sentintele definitive sunt puse in aplicare, uneori cu pretul scump al unor convulsii de amploare. Statul de drept nu mai este acum o simpla sintagma folosita de specialisti in drept, de politicieni sau de ziaristi. El devine, pe zi ce trece, o realitate.

Cuvantul „echilibru” exclude orice forma de triumfalism sau de automultumire. Suntem la mijlocul unui drum greu si lung. Am pus temeliile normalitatii, dar cladirea insasi ramane de construit.


Mai exista cetateni care cred ca dintre drepturile omului cel mai important este cel de a face orice iti place. Dar de aici decurge si cea mai importanta indatorire a omului: aceea de a suporta consecintele propriilor actiuni. Justitia reprezinta instrumentul pe care societatea l-a creat pentru a veghea la evaluarea corecta a acestor consecinte, la nivelul fiecarui cetatean.

Winston Churchill, care a actionat de multe ori cu duritate pentru apararea democratiei, spunea ca Justitia este ultima baricada de aparare impotriva tiraniei. Inclusiv, as adauga, de aparare impotriva tiraniei bunului plac.

Atunci cand apreciem munca Justitiei, stim ca ea depinde de munca Parchetului, iar munca Parchetului depinde si ea de felul cum actioneaza alte institutii specializate cum sunt Politia, Curtea de Conturi, Garda Financiara sau organele vamale. Actul de justitie este si trebuie sprijinit de puterea legislativa, de puterea executiva, de societatea civila, si, nu in ultimul rand, de cea de “a patra putere in stat”, presa, reprezentanta a opiniei publice.

In ceea ce ma priveste, ca Presedinte al Romaniei, investit cu prerogativa de a veghea la buna functionare a autoritatilor statului, afirm cu tarie sprijinul meu pentru asigurarea statutului de independenta a judecatorilor si a statutului Justitiei de putere distincta in stat. Afirm, in acelasi timp, respectul meu personal pentru magistrati si pentru toti cei care contribuie la infaptuirea actului de justitie.

Autoritatea Justitiei si respectul de care trebuie sa se bucure sunt date insa, in primul rand, de cei care asigura nemijlocit efectuarea actului de justitie. Magistratul competent si cinstit, dedicat aplicarii legii si spiritului de dreptate, nu poate sa nu devina unul din simbolurile fundamentale ale societatii romanesti.


Reforma societatii romanesti urmareste descentralizarea actului de decizie. Democratia reala porneste de la problemele oamenilor, ca persoane, si de la cerintele comunitatilor in care traiesc. Occidentul modern a fost construit pornind tocmai de la interesele si problemele comunitatilor locale iar aceasta constructie a consolidat statul-natiune al epocii moderne. Eficienta si functionalitatea statelor occidentale s-a datorat faptului ca acestea s-au confruntat in permanenta cu presiunea benefica exercitata asupra lor de solicitarile comunitatilor locale.

In Romania, ca si in alte state din Estul Europei, timp de decenii, edificiul social a fost impus de sus in jos, in mod arbitrar. Cei aproape cincizeci de ani de comunism au strivit comunitatile traditionale si au alienat individul obligandu-l sa vada in directiva venita “de sus” singura motivatie pentru a actiona. Va fi foarte greu, este foarte greu sa ne eliberam de povara acestor mentalitati, a stereotipurilor mentale care vad in stat o trezorerie care trebuie sa plateasca cheltuielile pentru toti, care asteapta mereu ca cineva de sus sa dea ceva. Societatea civila a progresat enorm in ultimii noua ani, schimbarea mentalitatilor va depasi si acest obstacol.


Schimbarea va veni, mai ales, din implementarea noilor legi, din noua situatie care va lega finantele locale de nevoile oamenilor care traiesc impreuna in aceeasi localitate. Tara se schimba in mod esential, cu mari sacrificii si dureri. Apare un nou mod de gestionare a proprietatii, vom deveni o tara de proprietari si vom deveni o tara in care cetatenii vor intelege mult mai bine cum se vor forma bugetele locale. Bugetul nu este ceva prin care ni se da, ci instrumentul prin care se redistribuie ceea ce ni se ia fiecaruia. Este sarcina dumneavoastra sa reusiti sa convingeti cetatenii ca banii pe care ei ii dau cu dificultate sunt bine folositi, prin acoperirea nevoilor comune.

Nu ne putem astepta ca, in numai cativa ani, sa ajungem la o dezvoltare in ritm natural, de la baza spre varf, proces care, in Occident, a durat peste o suta de ani. Pentru a diminua acest decalaj, in Romania reforma trebuie facuta rapid si simultan in toate domeniile societatii. Deocamdata, acest proces de reforma a inceput la nivelul economiei, al administratiei centrale, si, partial, la nivelul administratiei locale.

A aparut o problema a carei acuitate poate creste in urmatorii ani. Este vorba despre contradictiile intre masurile initiate la nivel local si unele norme elaborate la nivel central. Criticile sunt orientate, pe buna dreptate, spre Ministerul Finantelor. Municipiile, ca si intreaga administratie locala, trebuie sa devina acea forta matura, pragmatica si responsabila, care sa exercite in permanenta o presiune asupra aparatului administrativ central, furnizand cu promptitudine informatii asupra problemelor comunitatilor locale. Odata asumat acest rol, va fi posibil sa ajungem intr-un timp mai scurt la echilibrul si eficienta indispensabile intr-o democratie vie si adevarata.


Cateva legi vitale pentru administratia publica locala au fost recent adoptate, si as aminti Legea finantelor publice locale, Legea privind dezvoltarea regionala sau Legea privind domeniul public. Pe baza lor se va putea raspunde mai bine initiativelor cetatenilor si nevoilor comunitatilor pe care le reprezentati.

Aceste legi au fost votate si datorita insistentelor Federatiei municipiilor si am luptat impreuna pentru ele. Ele confera o putere sporita, ce trebuie utilizata cu folos.

Autoritatile centrale nu trebuie sa se teama de cresterea puterii decizionale a autoritatilor locale. Dimpotriva, forta unui stat democratic este intarita de capacitatea de autoadministrare a comunitatilor locale, de sanatatea economica a acestora.

Venind in contact direct cu problemele oamenilor, primarii si, in general, reprezentantii administratiei publice locale, constituie o sansa de mentinere si dezvoltare a legaturilor clasei politice romanesti cu societatea civila din care provin.


In ultima vreme s-a vorbit mult despre lumea politica din Romania. Solutia transformarii mediului politic sta tocmai in acei oameni care sunt cunoscuti nemijlocit si alesi de catre comunitatile din care fac parte. Criticile la adresa clasei politice de astazi se refera in special la legatura slaba care exista intre aceasta si cetateni.

Personal, astept ca din randurile Federatiei municipiilor sa se ridice viitori parlamentari si lideri de partid, care sa se bucure de o deplina incredere din partea cetatenilor, bazata pe rezultate concrete, obtinute in administrarea comunitatilor locale.

 

In afara de problemele curente, lucrarile Adunarii generale a Federatiei Municipiilor din Romania includ si un moment semnificativ pentru evolutia reformei administratiei locale, si anume semnarea protocoalelor de colaborare cu Agentia pentru Dezvoltare Internationala a Statelor Unite si cu Programul pentru Dezvoltare Institutionala al Municipalitatilor din Marea Britanie. Sunt semne certe ale initiativei si responsabilitatii care se dezvolta in administratia noastra locala si sunt, pentru mine, inca un motiv de satisfactie si optimism. Ca mediator intre puterile statului si intre stat si societate, doresc sa va asigur inca o data de interesul si sprijinul meu pentru administratia locala si, in particular, pentru Federatia Municipiilor din Romania. Ca alesi ai cetatenilor, sunt sigur ca va doriti ceea ce-mi doresc eu insumi: sa implinim sperantele celor ce ne-au acordat increderea lor!



Mult timp de acum inainte oamenii vor vorbi despre ctitorirea de astazi; dupa cum, mult timp, oamenii nu vor osteni sa vorbesca despre semnificatia acestor locuri. Ne aflam pe un pamant binecuvantat de Dumnezeu, intre Desertul Neghev si Marea Moarta, pamant pe care mii de ani oamenii l-au ravnit unii de la altii, construind ziduri si cetati care au infruntat timpurile pana in ziua de azi. Aici se afla cea mai veche constructie pe care omul a ridicat-o vreodata. Este Stalpul Lumii, a carui vechime se apreciaza a fi de unsprezece mii de ani. Dar acest pamant este mai ales locul in care credinta in Dumnezeu a inflorit ca nicaieri in alta parte.

Dumnezeul nostru este un Dumnezeu al pacii si al intelegerii intre oameni. Chemarea pelerinului catre locurile sfinte vine din smerenie si aduce inaltare. Dar si intelepciunea dobandita de-a lungul unui drum in care inveti din incercari, din primejdii, din faptele si vorbele oamenilor pe care-i intalnesti in cale.

Drumul parcurs de noi astazi a fost usor datorita pasarilor uriase care ne-au purtat deasupra drumurilor de apa si uscat care durau altadata luni si chiar ani de zile. Gandul nostru se indreapta spre toti acei pelerini romani care, de-a lungul secolelor, au infruntat si distanta, si arsita, pentru a se ruga aici, in locurile sfinte.

Pentru romani, calatoria in Tara Sfanta a fost totdeauna un vis. Un vis calauzitor prelungit de-a lungul istoriei acestui vechi popor crestin dintru inceputuri. Un vis cutezator in ultimele decenii, in anii de ateism oficial si de siluire a spiritului. Iata ca astazi, cu ajutorul lui Dumnezeu, romanii au bucuria de a veni liberi aici, la Ierihon, nu numai ca vizitatori sau pelerini, ci si ca prieteni si frati.


Biserica a fost si a ramas axul spiritualitatii romanesti. Din mosi stramosi, ctitorirea unei biserici a insemnat o implinire a unei comunitati unite sub semnul credintei.

Eu vad biserica din Ierihon ca o ctitorie a intregii tari si ca o implinire a destinului Romaniei, la doua mii de ani de la Nasterea Mantuitorului.

Lacasul ce se va ridica aici va fi, pentru toti crestinii ortodocsi din Romania, un semn al participarii la o lucrare a Domnului si, in acelasi timp, acea casa a rugaciunii in care ne regasim, ca oameni, in fata lui Dumnezeu.

Multumesc Autoritatii Palestiniene pentru sprijinul dat, pentru ca a inteles ce importanta are pentru noi acordarea si apoi marirea suprafetei acestui teren, pentru ca, langa biserica, sa putem construi si asezaminte de odihna pentru pelerini.

Am convingerea ca asezamantul ortodox romanesc de la Ierihon va contribui la raspandirea tolerantei, intelegerii si linistei care sa apartina tuturor oamenilor, deopotriva. Si poate ca aceasta constructie va avea si ea o contributie la instaurarea pacii pe acest pamant supus atata vreme, atator restristi.

Inainte de a ma inchina, gandul meu se indreapta inca o data spre cei care au sperat, au trait si s-au sfarsit visand la aceasta biserica; spre primul monah roman care s-a stabilit aici, donandu-si apoi putinul sau pamant pentru viitoarea constructie a unei biserici ortodoxe. Il mai amintesc, cu recunostinta, pe Parintele Arhimandrit care nu a ostenit pentru ca acesta idee sa prinda chip si faptura. Multumesc Preafericitului Patriarh al Bisericii Ortodoxe Romane, membrilor Sfantului Sinod, care sunt aici de fata, si tuturor celor care au propovaduit aceasta idee extraordinara. Si, nu in cele din urma, imi indrept gandul si vreau sa multumesc muncitorilor care au venit aici, departe de casa, si care trudesc pentru ca acest vis sa devina adevarat, iar noi si generatiile urmatoare sa ne putem bucura de el.

Ma inchin, alaturi de dumneavoastra, Tatalui, Fiului si Sfantului Duh. Amin.


Aceasta intalnire cu oamenii de afaceri, in cadrul vizitei pe care o intreprind in tara dumneavoastra, a fost conceputa ca un moment esential al dezvoltarii cooperarii economice reciproc avantajoase. Discutiile la nivel inalt cu oficialitati ale statului Israel au dovedit inca o data ca relatiile politice dintre tarile noastre pot asigura baza unui proiect strategic.

Relatiile politice se cer dublate de relatii economice pe masura. Ne-am pregatit pentru aceasta intalnire si de aceea din delegatia oficiala romana fac parte personalitati cu functii de raspundere in  economie si alte domenii de perspectiva pentru relatiile romano-israeliene. Delegatia oficiala este insotita de o important grup de oameni de afaceri romani. Si unii, si altii vor fi interlocutori in masura sa abordeze propuneri concrete de colaborare, care speram sa raspunda in egala masura si interesului dumneavoastra.

Misiunea mea ca Presedinte al Romaniei este de a schita acest proiect strategic al relatiilor noastre economice si comerciale prin cateva date menite sa demonstreze ca Romania devine din ce in ce mai mult o tara atractiva pentru investitii reciproc avantajoase si ca, la randul ei, are posibilitati de a opera in mediul de afaceri din Israel. Ceea ce inseamna ca putem construi impreuna si o cooperare pe terte piete.

Inainte de a schita acest proiect, in termeni cat mai sobri si mai precisi, asa cum cer relatiile economice, vreau sa va spun ca, in zilele pe care le-am petrecut in Israel, am intalnit dovezi extraordinare de prietenie. De asemenea, am avut ocazia sa intalnesc membri ai numeroasei si prestigioasei comunitati de evrei de origine romana. Nu pot sa trec peste marturisirea domnului Richard Armon, care mi-a povestit cum, in zilele revolutiei din decembrie, numerosi israelieni de origine romana si-au pus in piept inscriptia: „Si eu sunt roman”. Le multumesc tuturor pentru acest gest de atasament si solidaritate.

Am avut ocazia sa calatoresc in cele mai indepartate tari ale lumii, unde exista si o diaspora romaneasca si am vazut cum, in dorinta de adaptare, oamenii isi uitasera de multe ori si foarte repede limba materna. Am avut ocazia sa ascult in Israel o frumoasa limba romaneasca, vorbita de oameni care si-au petrecut doar copilaria in Romania sau care aveau doar parinti nascuti in Romania. La ECI, aceasta citadela a tehnologiei moderne, procesul de productie ne-a fost prezentat in limba romana de catre un specialist care facuse doar scoala primara in Romania. Acest lucru ne-a emotionat profund. Dar nu este vorba numai de o emotie, ci de existenta acestui potential extraordinar de legatura trainica intre tarile noastre. Acesta este si motivul pentru care in trei mari universitati din Romania exista institute de studii iudaice, care ofera tinerilor romani o buna cunoastere a culturii si civilizatiei iudaice si a limbii ivrit.

Asa cum procedez de obicei la intalnirile cu oamenii de afaceri din tari prietene, voi incerca sa schitez in cateva cuvinte strategia dezvoltarii economice a Romaniei. Acest lucru este necesar, pentru ca, de multe ori, complexitatea evenimentelor care se petrec intr-o perioada de tranzitie in Romania si in Estul Europei, in general, pot lasa nevazute obiectivele spre care tindem.

Programul de reforma economica se afla intr-un moment de cotitura, la granita dintre doua etape, componente ale aceleiasi strategii. Ultimii trei ani au fost dedicati mai ales macrostabilizarii si restructurarilor iar, incepand cu anul in curs, promovam o politica a dezvoltarii. Nu o sa insist asupra unor aspecte concrete ale procesului de macrostabilizare si de restructurare, pentru ca o vor face mai bine specialistii care ma insotesc.

In Romania, dupa decenii de dictatura si de economie planificata, centralizata, energofaga si in declin de vandabilitate, stabilizarea macroeconomica a plecat de la o situatie dificila. In ultimii trei ani am reusit o scadere drastica a deficitului si a inflatiei, am reusit sa refacem si sa marim rezervele valutare ale tarii, in conditiile in care a trebuit sa platim, numai in anul trecut, 2,3 miliarde de dolari datorie externa, fara a apela la nici un credit extern. Romania a reusit sa faca aceste plati cu propriile ei resurse.

Consolidarea stabilitatii macroeconomice a fost insotita de ajustari structurale profunde. Ma voi referi numai la un singur indicator, reducerea numarului intreprinderilor fara profit. Au fost restructurate mii de intreprinderi, 1.500 numai in ultimul an. As mai aminti indicatorul veniturilor din privatizare, care au crescut de la 120 milioane de dolari in 1996, la 453 milioane de dolari in 1997, la 1100 milioane de dolari in 1998 si 1200 milioane de dolari in 1999.

1999 poate fi definit si ca anul in care Romania si-a reluat raporturile functionale cu Banca Mondiala si Fondul Monetar International.

Perioada care urmeaza va fi marcata puternic de un eveniment crucial: inceperea negocierilor de aderare a Romaniei la Uniunea Europeana. Aceste negocieri vor incepe in luna februarie si dorinta noastra este ca ele sa se desfasoare cu succes.

In cadrul acestor pregatiri a intrat si numirea unui nou prim-ministru al Guvernului, functie pentru care l-am ales pe guvernatorul Bancii Nationale a Romaniei. Mugur Isarescu a condus timp de noua ani Banca Nationala a Romaniei si are o solida reputatie internationala in domeniul financiar si economic. Guvernul Romaniei a cunoscut, in acelasi timp, o serie de modificari structurale prin crearea unei functii de vice-prim ministru, conducator al unui Consiliu Economic menit sa coordoneze activitatea tuturor ministerelor economice si financiare; crearea unui minister al functiei publice, care sa coordoneze implementarea a trei legi importante votate si promulgate anul trecut – Legea administratiei locale, Legea bugetelor locale, deasemenea Statutul functionarului public.

Aceaste informatii sunt importante pentru cei care vor investi in Romania. Oamenii de afaceri nu vor mai intalni un aparat centralizat,  vor putea trata direct la nivelul administratiilor locale si, in acelasi timp, vor intalni functionari publici care nu vor mai fi supusi presiunilor politice, pentru ca statutul lor garanteaza selectia si mentinerea in functii pe criterii profesionale.


Ce isi propune si ce a inceput deja sa faca noul Guvern care a intrat in functie la sfarsitul lunii decembrie? Strategia noastra pentru anul 2000 si perioada urmatoare urmareste relansarea cresterii economice pe baze sanatoase. Principalul pilon al acestei strategii este reforma fiscala, initiata la nivelul institutiei prezidentiale, in cooperare cu institutii guvernamentale, oameni de afaceri romani si investitori straini. Ea vizeaza asigurarea unui mediu de afaceri stabil si predictibil. In acelasi timp, s-a luat in calcul necesitatea de a asigura o mentinere a echilibrelor, astfel ca fiscalitatea sa nu fie resimtita disproportionat de intreprinderile rentabile. Nu sunt necesare prea multe detalii. Imi amintesc un proverb evreiesc care spune: „Unui om inteligent daca ii spui un cuvant, el intelege doua”. Doar cateva lucruri pentru oamenii de afaceri sunt suficiente ca sa ia decizii legate de politica investitiilor oportune. Am in vedere: reducerea impozitului pe profit de la 38% la 25%; aplicarea unei cote unice de TVA; introducerea unui credit fiscal de 10% pentru investitii, care va fi acordat in primul an dupa realizarea investitiei.

Se va trece la aplicarea impozitului pe venitul global cu toate dificultatile de pregatire a unei astfel de masuri. De asemenea, se are in vedere, chiar din aceasta iarna, aplicarea unei reduceri a accizelor.

Care este scopul tuturor acestor masuri? In primul rand, stimularea directa a investitiilor si a cresterii economice si, in al doilea rand, o reducere a economiei paralele si, deci, reintroducerea in sistemul bugetar a unor importante surse de venit din impozite si taxe pana acum neplatite.

O prioritate a noului Guvern pentru anul 2000 o reprezinta si amplificarea programelor de privatizare. Acestea nu sunt privite ca un scop in sine, ci ca un mijloc esential al relansarii economice. De altfel, pana la sfarsitul anului 2000, ne propunem, in linii mari, finalizarea procesului de privatizare in ceea ce priveste portofoliul Fondului Proprietatii de Stat. Vor fi pregatite pentru privatizare mari firme de stat, cum ar fi Compania de Transport Aerian TAROM si Societatea Nationala de Petrol. Un amanunt care mi se pare esential pentru increderea cu care trebuie privit acest proces este faptul ca activitatile specifice privatizarii vor fi subcontractate cu entitati private – banci de investitii si firme de consultanta cu prestigiu pe plan international.

Cred ca in acest cadru general se poate produce o amplificare semnificativa a cooperarii economice romano-israeliene. Ea este perfect posibila si sta in mainile oamenilor de afaceri sa dezvolte aceasta cooperare in beneficiul ambelor parti.

In ultimii doi ani s-au luat cateva masuri menite sa stimuleze cresterea cooperarii intre Romania si Israel. Este vorba despre incheierea unor acorduri juridice privind in special protejarea reciproca a investitiilor. In acest moment lucram la Acordul de liber schimb plecand de la un cadru deosebit de favorabil. Valorificand o buna pozitie geo-strategica, Romania este in acelasi timp membra a Acordului de liber schimb din Europa Centrala (CEFTA) si membra a Cooperarii Economice a Marii Negre (CEMN), in cadrul careia a incheiat deja un acord de liber schimb cu Turcia.

Dezvoltarea Romaniei in perioada 2000-2006, in special in ceea ce priveste infrastructurile, va fi sustinuta de Uniunea Europeana prin credite nerambursabile cu o valoare de aproximativ 4,6 miliarde de dolari.

O reforma radicala si profunda se aseamana unei curse sportive de inalta performanta. Nu ne putem permite sa mergem prea incet, dar, in acelasi timp, trebuie sa fim mereu atenti la orice disfunctionalitati. Ne straduim sa le remediem, inclusiv printr-o cooperare permanenta cu oamenii de afaceri straini care investesc in Romania si pe care ii asteptam sa vina in continuare.

Interesul pe care l-a aratat si continua sa il arate Israelul in mod constant fata de oferta economica romaneasca este bazat si pe un capital de relatii traditionale si personale. Sunt multi oameni de afaceri evrei nascuti in Romania care s-au bucurat de succese deosebite si nu numai in Israel.

Cei ce gandesc bine si repede depasesc cu usurinta cadrul economic conventional si nu se lasa coplesiti de provocarile noului mileniu. Multe din vechile reguli nu se mai aplica, relatiile sunt mai flexibile, societatea informationala castiga teren in fiecare zi, in fiecare clipa. Va asigur ca si in acest domeniu de varf se pot incheia multe afaceri in Romania, in interesul profitului reciproc.


Am bucuria sa inmanez Excelentei Sale, domnul ambasador Yoshiaki Koyama, Ordinul Steaua Romaniei in grad de Cavaler. Reinstaurat la 10 mai 1999, Ordinul Steaua Romaniei este cea mai inalta distinctie a statului roman.

Este, domnule ambasador, o sincera si fireasca recunoastere a contributiei pe care ati avut-o in consolidarea si dezvoltarea relatiilor dintre Romania si Japonia. Meritele dumneavoastra sunt cu atat mai importante, cu cat, prin intreaga activitate in Romania, ati demonstrat viabilitatea unuia dintre principiile fundamentale care guverneaza lumea contemporana, principiul cooperarii intre state pe care impartasirea unor valori comune ale civilizatiei moderne le apropie oricat de departate ar fi spatiile carora ele le apartin.

Cu un secol in urma, Soseki Natsume spunea ca singuratatea este pretul pe care il platim fiindca ne-am nascut in aceasta perioada moderna, atat de plina de libertate, de independenta si de propriul nostru egoism. Iata insa ca, astazi, modernitatea se poate defini si in alti termeni. Libertatea si independenta fiecaruia pot fi asezate sub semnul bunei intelegeri si al solidaritatii, intr-o lume in care nimeni nu ar trebui sa se mai simta singur. Distantele geografice se relativizeaza si vor inceta de a mai fi obstacole in calea comunicarii, a parteneriatului si a prieteniei.

Cu trei ani in urma, cand v-ati prezentat scrisorile de acreditare, v-am vorbit despre intentia mea de a dezvolta o relatie stransa si de lunga durata cu Japonia. Astazi aceasta relatie s-a conturat in buna masura si implicarea directa a Excelentei Voastre a facut ca ea sa dobandeasca deja atributele unui posibil model de cooperare pe fondul inevitabilei globalizari. Excelenta Voastra a fost, cu adevarat, un catalizator al acestei relatii privilegiate dintre Romania si Japonia.

Sprijinul Japoniei, constant si benefic, in procesul de reforma a societatii romanesti este deja materializat in numeroase programe si proiecte comune. Ceea ce cu trei ani in urma, in timpul vizitei de stat pe care am facut-o in Japonia, se constituia doar din idei si sugestii, astazi inseamna proiecte realizate sau in lucru.

Participarea Japoniei la finalizarea investitiei de containere in portul Constanta si la imbunatatirea circulatiei rutiere din sudul Romaniei este o realitate. Ajutorul extraordinar pe care l-ati dat Spitalului de Urgenta si Spitalului de copii Grigore Alexandrescu din Bucuresti, care a insemnat sapte milioane de dolari si s-a concretizat in lucrari de modernizare, aparatura si instrumentar de care au beneficiat mii de oameni bolnavi, maturi, batrani sau copii. La fel s-au finalizat si proiectele din domeniul cultural si educational.

La Sarajevo am discutat cu delegatia japoneza despre dificultatile cauzate Romaniei de conflictul din Kosovo. Seful delegatiei guvernamentale japoneze a ascultat si a notat ceva intr-un carnetel. Si iata ca in aceste zile s-au semnat deja scrisorile pentru un ajutor nerambursabil de 5 milioane de dolari, acordat Romaniei de catre Japonia, pentru echilibrarea pierderilor suferite in urma conflictului din Kosovo.

Am invatat foarte repede ca japonezii vorbesc putin si fac mult. De aceea, nici eu nu voi vorbi mai mult, dar voi face tot ce depinde de mine si guvernul roman pentru ca sa cream cele mai bune conditii pentru investitiile japoneze in economie, in sanatate, in cultura si in prietenie.

Va multumesc, domnule Ambasador, pentru modul exemplar prin care ati reprezentat interesele Japoniei in Romania si interesele Romaniei in Japonia. Va rog sa transmiteti Majestatii Sale Imparatul Japoniei si Primului Ministru al Guvernului Japoniei sentimentele mele de gratitudine si cea mai inalta consideratie.

Am convingerea ca, oriunde va veti afla, veti ramane si un ambasador al culturii si civilizatiei romanesti, un statornic prieten al Romaniei. Gandurile bune ale mele, ale romanilor, va vor insoti mereu.

In urma cu cateva clipe, am promulgat Legea privind reconstituirea dreptului de proprietate asupra terenurilor agricole si a celor forestiere, solicitata de fostii proprietari potrivit legilor anterioare, din 1991 si 1997. Aceasta inseamna restituirea proprietatilor catre proprietarii lor de drept, persoane fizice si juridice.

Desi pana in prezent am promulgat 692 de legi, este pentru prima oara cand semnez o lege in public, in fata conducatorilor unor autoritati publice care au avut un rol important in nasterea ei sau vor avea un rol important in punerea ei in aplicare. Dar, mai ales, semnez aceasta lege in fata fostilor proprietari care vor beneficia de pe urma ei: in fata reprezentantilor acestora, prezenti aici, la Cotroceni, si in fata celor care, prin intermediul televiziunii, vor asista la acest eveniment.

Ziua de 10 ianuarie 2000 va ramane in istoria tarii, pentru ca, incepand de astazi, pamantul tarii va reveni la proprietarii lui de drept dupa decenii de furturi, samavolnicii si ilegalitati. Reparam astfel una dintre cele mai grave nedreptati ale regimului comunist, care a smuls proprietarilor dreptul lor stramosesc asupra pamantului. Astazi, acest drept este din nou proclamat, intarit si aparat de statul roman.

Aceasta lege, pe care am promulgat-o astazi, isi are istoria ei. La inceputul actualului mandat, in februarie 1997, un grup de deputati reprezentand PNTCD, PNL si UDMR au depus la Camera un proiect de act normativ care a insemnat inceputul sau prologul legii de astazi. El a raspuns unei promisiuni ferme a Conventiei Democratice de a legifera reimproprietarirea completa si definitiva a taranilor privati de drepturile lor prin expropriere, confiscare si cooperativizare in timpul regimului comunist.

Proiectul Legii de astazi a avut un drum greu si sinuos. O parte dintre aceste greutati au fost explicabile, pentru ca proiectul, cu multe implicatii, a trebuit sa fie studiat atent in comisia pentru agricultura, in comisiile pentru buget, pentru administratie, pentru aparare si ordine publica, ca si in comisia pentru drepturile omului. Au fost formulate sute de amendamente.

Legea a fost adoptata de Camera Deputatilor la 30 iunie 1999 si de catre Senat, intr-o alta varianta, la 9 noiembrie 1999. Textul final a fost adoptat de plenul Parlamentului la 9 decembrie 1999 si apoi, la finele lunii decembrie, a fost intarit prin decizia Curtii Constitutionale care a confirmat constitutionalitatea legii.

Dincolo de amanarile firesti care au existat pe parcursul discutarii acestei legi, trebuie sa spun, cu toata sinceritatea, ca au existat si  multe sicane si piedici de ordin politic. Si asa cum am promis, ca nu voi ascunde adevarul, un adevar este ca o parte a Opozitiei a incercat pe toate caile sa impiedice adoptarea acestei legi. A fost necesara interventia mea in doua randuri, in calitate de mediator, pentru a determina urgentarea procedurilor parlamentare printr-o sesiune extraordinara, dupa care a urmat o intrunire organizata aici, la Palatul Cotroceni, cu liderii tuturor partidelor parlamentare, pentru a convinge partidele din opozitie sa participe la dezbaterile din cele doua Camere.

Desi s-a ajuns la o intelegere in acest sens si toata lumea s-a pronuntat pentru urgentarea votarii acestei legi, si chiar s-a promis ca acest lucru se va intampla intr-un termen de saptamani, PDSR nu a participat la votul final din Camera Deputatilor, s-a abtinut de la votarea legii in Senat si a depus o sesizare la Curtea Constitutionala, ceea ce a amanat din nou definitivarea procedurilor.

Sigur, acestea sunt lucruri care pot sa fie intelese in jocul parlamentar, in jocul politic al Opozitiei. Dar as vrea acum, cand este un an electoral, sa atrag inca o data atentia ca exista interese care sunt ale oamenilor acestei tari, care sunt ale poporului roman si care nu trebuie sa faca obiectul unor presiuni de acest tip sau unor campanii electorale. Si sper ca celelalte legi ale proprietatii vor fi adoptate, in continuare, intr-un mod normal, fara a mai fi supuse atator sicane si atator presiuni.

Exista insa si parti bune si in acest sens vreau sa multumesc domnului deputat Vasile Lupu pentru redactarea proiectului de Lege si, mai cu seama, pentru darzenia si perseverenta cu care s-a luptat pentru aceasta lege. Multumesc grupurilor parlamentare PNTCD, PNL si UDMR pentru sustinerea ferma a acestei initiative, precum si tuturor parlamentarilor din coalitia de guvernare, pentru sprijinul acordat. Se cuvine, de asemenea, sa multumesc tuturor parlamentarilor independenti sau din opozitie care au votat in favoarea acestei legi esentiale.

Dar, inainte de toate, trebuie sa va multumesc dumneavoastra, proprietarilor care astazi va redobanditi drepturile, pentru ca nu ati incetat sa credeti in aceste drepturi. Generatii de-a randul, stramosii, mosii si parintii dumneavoastra au facut sa rodeasca acest pamant cu bratele lor si l-au aparat cu sangele lor, pentru ca era al lor si ei erau ai tarii. In anii de opresiune, dumneavoastra ati pastrat cu sfintenie actele doveditoare ale dreptului asupra pamantului mostenit din mosi-stramosi. Va multumesc ca ati pastrat astfel vie credinta in dreptate si lege, dincolo de nelegiuirea celor care v-au jefuit de mostenirea cea dreapta. Va multumesc pentru ca astazi sunteti aici, alaturi de mine, in acest moment cu adevarat istoric, ca reprezentanti ai beneficiarilor acestei legi.

Apreciez initiativa ministrului Functiei Publice de a-i fi invitat pe domnii prefecti, a caror sarcina prioritara, incepand de astazi, este de a veghea ca legea promulgata acum sa fie prompt si corect aplicata. Folosesc acest prilej pentru a cere tuturor reprezentantilor administratiei publice centrale si locale sa asigure aplicarea riguroasa a acestei legi, pentru ca efectele ei sa nu mai intarzie.

Cer administratiilor locale ca, indiferent de partidul pe care il reprezinta, sa se angajeze fara rezerve in aplicarea rapida si corecta a legii. Solicit autoritatilor competente sa informeze lunar Guvernul si opinia publica asupra masurilor de aplicare. Nu avem voie sa repetam erorile si amanarile cu care s-a aplicat Legea 18 si nici neregularitatile care au tarat mii si mii de tarani in procese, la tribunal.


Sunt convins ca, prin promulgarea acestei legi, pasim cu dreptul in anul 2000. Pentru ca, dupa 55 de ani de nedreptati, vi s-a facut in sfarsit dreptate dumneavoastra, taranilor. Pentru ca de acum inainte vom putea dezvolta, pe temeiul acestei legi, o agricultura moderna, cu exploatari agricole care sa aduca bogatie si proprietarilor, si intregii tari. Stiu prea bine ca veti fi primii care veti ocroti terenurile si padurile, pentru ca ele vor fi acum ale dumneavoastra. Si veti sti, asa cum au stiut mosii si stramosii nostri, sa le aparati si sa le dati o noua viata, pentru binele tuturor.

Am pasit cu dreptul in noul an pentru ca am putut dovedi din nou ca, in ciuda tuturor piedicilor, in ciuda tuturor acuzelor care ni se aduc, respectam angajamentele fata de cei care au avut incredere in noi. Asa cum am promis prin Contractul cu Romania, ca taranii nu vor plati pana in anul 2000 impozit agricol, asa s-a intamplat. Si nu vor plati nici in anul 2000. De asemenea, daca am promis ca Legea de restituire a pamanturilor si padurilor sa fie depusa in Parlament la inceputul mandatului, ea a fost depusa la inceputul mandatului. Cu toata istoria complicata pe care a parcurs-o, ea a putut fi astazi promulgata si va fi aplicata. Ne-am tinut cuvantul fata de familiile – si sunt aproape un milion – care si-au pus nadejdea in noi, fata de toti proprietarii care au crezut in dreptul de proprietate si care acum isi vad aceasta speranta indeplinita. Ne-am tinut cuvantul fata de Romania, care are acum sansa de a se dezvolta ca o tara cu o economie rurala libera si prospera.

As vrea, de asemenea, sa va indemn sa nu va temeti de amenintarile arogante ale unor politicieni care isi permit sa declare ca va vor impiedica sa va recapatati terenul, sa va recapatati dreptul dumneavoastra asupra pamanturilor si padurilor pe care aceasta lege vi-l consfinteste. Statul si legea sunt de partea dumneavoastra. In calitate de Presedinte al Romaniei, va promit solemn ca voi veghea ca legea sa se aplice corect si va voi apara dreptul sfant de proprietari legitimi asupra terenurilor si padurilor pe care astazi vi le recapatati legal.

Fie ca, niciodata, nimeni sa nu mai indrazneasca sa se atinga de dreptul dumneavoastra asupra acestor pamanturi, mostenirea sfanta a unor oameni liberi si gospodari, asa cum au fost stramosii nostri si cum vom dovedi si noi ca stim sa fim.


In numele Conventiei Democratice din Romania, salut Congresul unui mare partid istoric care si-a strans cei mai buni membri intr-un moment in care tara, pe care a intregit-o si a cladit-o, se afla din nou la rascruce. In 1996 Romania trebuie sa opteze prin vot intre progres si stagnare, intre o bunastare reala si promisiuni fara acoperire, intre morala crestina si degradarea morala, intre valoare si incompetenta. Si ea isi intoarce din ce in ce mai mult privirile spre noi. Spre dumneavoastra. Iata de ce imi permit sa afirm ca discutand, aici si acum, problemele partidului, discutati, de fapt, problemele tarii. Pe fiecare dintre deciziile pe care le veti lua apasa aceasta raspundere grea, dar onoranta. Este o raspundere pe masura acestui partid si a fiecaruia dintre dumneavoastra.

Spre deosebire de multe formatiuni politice, inscrise doar intr-un registru la tribunal, Partidul National Taranesc este inscris in cartile de istorie. Nici macar dusmanii lui n-au izbutit sa rescrie istoria Romaniei din acest secol fara sa-i pomeneasca numele, fara sa-i citeze personalitatile, dupa ce le condamnasera la moarte sau la ani nesfarsiti de puscarie.

 

Partidul National Taranesc este un partid puternic pentru ca are radacini trainice. Dupa Marea Unire, el a adus valorile luptei de veacuri a romanilor din Transilvania alaturi de traditiile seculare ale taranimii din vechiul Regat. In felul acesta a izbutit sa devina marele partid al Romaniei Mari, legat de largi categorii sociale care asteptau de multa vreme o forta politica autentic nationala, capabila sa le reprezinte interesele.

Partidul National Taranesc a fost si este puternic pentru ca a privit Puterea ca pe o datorie si nu ca pe un scop. Anii lui de opozitie au fost mai numerosi decat cei de guvernare pentru ca marile personalitati care au condus partidul, in primul rand Iuliu Maniu si Ion Mihalache, au impus o linie politica legata de apararea acelor romani care nu erau aparati de nimeni. Asa a fost creat un partid cu o popularitate enorma si trainica, impotriva caruia comunismul nu a putut lupta decat cu tancurile.


PNT a fost si este puternic pentru ca si-a intemeiat ideologia si actiunea pe credinta. In conditii grele, credinta conduce la sacrificiu. Nu poate exista un mare curent politic care sa nu aiba la baza un mare sacrificiu. Pe parcursul celor patruzeci de ani de comunism, zeci de mii de membri, in frunte cu liderii partidului, au infruntat plutoane de executie, torturi, inchisori si domicilii fortate, dezmembrarea familiilor si confiscarea tuturor bunurilor, pentru ca nu au acceptat sa-si tradeze credinta. Astazi, cand vedem in jurul nostru partide facute si refacute numai pentru a pastra avantajele puterii, trebuie sa ne intoarcem privirea la exemplul acestui partid care a ales martiriul pentru a nu-si trada idealurile.

PNT a fost si este puternic pentru ca n-a disparut niciodata. Iar aici se cuvine sa amintim ceea ce nu am uitat si nu avem dreptul sa uitam: rolul lui Corneliu Coposu in supravietuirea acestui partid. Cand o tara intreaga spera sa-si indulceasca suferintele printr-o formula de tip perestroika, Corneliu Coposu inscria Partidul National Taranesc din Romania in Uniunea Europeana a Partidelor Crestin Democrate. Un gest de vizionar, prin care s-a raliat acelui curent politic european care a permis renasterea Germaniei si a Italiei dupa ani lungi de dictatura si de razboi. In decembrie 1989, cand comunismul s-a prabusit, cand cei mai multi dintre noi se intrebau ce urmeaza, Corneliu Coposu era pregatit. Asa se explica nu numai rapida renastere a PNTCD, ci si dezvoltarea sa ulterioara, in ciuda unor adversari numerosi, care au facut apel la cele mai murdare mijloace, de la insulte si calomnii, la amenintari si violenta deschisa. Partidul de azi isi aseaza forta pe o noua generatie de membri, pe numerosii tineri atrasi de ideile lui, pe oamenii din sate si orase, pe multi reprezentanti ai marilor valori intelectuale, academicieni, universitari, cercetatori, creatori de arta.

Corneliu Coposu a fost, de asemenea, creatorul si primul presedinte al Conventiei Democratice din Romania, pe care a apreciat-o drept unica sansa a opozitiei democratice de a accede la putere. In ultimii ani, aceasta apreciere a fost confirmata de realitate. Anul acesta ea este chemata sa schimbe destinele tarii.

Fara marea figura a lui Corneliu Coposu, Conventia nu ar fi existat. Dupa cum, ea nu ar fi avut nici aceeasi cuprindere, nici aceeasi forta si nici aceleasi perspective fara stradania de zi cu zi a lui Ion Diaconescu si a celorlalti membri marcanti ai PNTCD, ai liderilor unor organizatii civice importante, care, prin efort si intelepciune, au contribuit decisiv la constituirea si dezvoltarea principalei aliante politice a opozitiei democrate din Romania. In numele milioanelor de simpatizanti ai Conventiei Democratice, le multumesc tuturor si va multumesc fiecaruia dintre dumneavoastra.

Acest Congres deschide un an in care Conventia Democratica va castiga in alegerile locale, generale si prezidentiale si va aduce in fruntea tarii un guvern CDR. In toate aceste structuri, reprezentantii PNTCD vor avea de jucat un rol greu si important, pentru ca acest partid este un pilon de baza al aliantei spre care se indreapta azi sperantele tot mai multor romani.

Fiecare dintre noi a avut, la un moment sau altul, ezitari, cedari sau indoieli. Suntem oameni. Suntem manati de orgolii si de pasiuni. Dar stiu ca suntem, in acelasi timp, capabili sa ne strangem randurile in momente de mare cumpana, cum este cel prin care trece astazi tara noastra. Nu ne aflam intamplator impreuna, ne-au unit in acesti ani de lupta si de pregatire exemplul unor mari inaintasi si disperarea din privirile concetatenilor nostri. Victoria in alegeri nu e pentru noi doar o posibilitate imbucuratoare, la care ne ingaduie sa speram sondajele de opinie. Ea este o datorie grea si anevoioasa, pe care ne-o impune starea natiunii. Veti participa neindoios la obtinerea si la consolidarea acestei victorii. Ea va rascumpara peste veac, pasnic si democratic, suferintele miilor de martiri care au crezut in libertatea si bunastarea poporului roman. Ea va asigura, in sfarsit, un viitor demn pentru generatiile de maine.

Va chem sa nu irosim aceasta sansa. Va chem sa intram, umar la umar, in istorie.

Dupa definitia precisa, scurta si percutanta a profesorului Fukuyama, capitalul social este “abilitatea de a avea incredere si de a forma asociatii in afara familiei”. Romanii au sesizat foarte repede ca aceasta problema a capitalului social este o problema care ne priveste pe toti, indiferent de pozitia si rolul nostru in societate.

Pentru noi, problema are o conotatie speciala, pentru ca, de decenii, dar si in ultimii zece ani, societatea romaneasca s-a confruntat dramatic cu aceasta problema a neincrederii. Evolutia societatilor post-comuniste si post-totalitare a demonstrat ca in lipsa increderii si a virtutilor sociale nu se poate concepe crearea prosperitatii.

Incontestabil, cea mai mare victorie pe care a obtinut-o comunismul a fost victoria impotriva valorilor individului. Inainte de a ataca institutia bisericii, inainte de a distruge comunitatea sateasca, inainte de a pulveriza elitele, comunismul s-a napustit asupra individului. Si l-a transformat din fiinta in cifra. I-a anulat toate insusirile, i-a negat toate  particularitatile, i-a anihilat existenta si i-a dat in loc doar apartenenta la o clasa sau categorie sociala. Drept care, omul a capatat, in acceptiunea comunista, insusirile clasei sau categoriei din care provenea. Despre el se vorbea intotdeauna la plural, fiindca individul nu conta. Comunismul nu l-a cunoscut pe muncitorul Ion Popescu, nici pe casnica Nicoleta Ionescu, nici pe studentul Dan Georgescu. Comunismul a cunoscut muncitori, tarani, casnice, studenti...

Stim astazi mult mai bine ca inainte ca tocmai capitalul social este cel care asigura un grad crescut de coeziune sociala, ca este liantul care tine impreuna institutiile care definesc o societate si favorizeaza cooperarea si coordonarea. Relatiile superficiale, traficul de influenta sau invidia si ura de clasa sunt paralizante in orice demers si contravin nevoilor societatii. La fel de nociva este si ideea ca doar singur sau cu membrii apropiati ai familiei poti reusi impotriva si mai ales in detrimentul tuturor celorlalti.

Daca lipsa de incredere este o problema a societatilor post-comuniste, in general, am fost surprins sa aflu ca noi mai avem si o problema specifica legata de structura mentala a romanilor. Argumentul este binecunoscuta balada populara Miorita, pe care copiii o invata inca din clasele primare si care, dupa unii analisti americani, dar si romani, ar fi o poveste despre neincrederea intre oameni, despre invidie si incapacitatea de a te apara din cauza aceleiasi lipse de incredere ca ai putea fi ajutat. Concluzia este discutabila si, evident simplificatoare. Dar reprezinta un punct de vedere.

Daca pana acum m-am batut chiar si cu morile de vant din Romania, cred ca a venit si randul acestor prejudecati. Este adevarat ca cea mai grea este lupta cu proiectiile mentale, cu mentalitatile care au radacini adanci intr-un folclor al opiniilor. Nu este insa un motiv ca ea sa fie abandonata. Eu nu voi inceta niciodata sa combat acest tip de afirmatii si sa sustin ca romanii pot demonstra prin munca lor ca au talent si spirit de initiativa, ca pot fi manageri eficienti si dinamici. Mai mult chiar, sunt convins ca ei nu si-au epuizat resursele si disponibilitatea de a avea incredere nu numai in propriile forte, ci si in semenii lor, in societatea careia ii apartin.

Intr-o discutie particulara cu profesorul Fukuyama, i-am spus ca in Romania post-comunista democratia a avansat mai repede decat economia si a reusit sa disloce, in special datorita efortului societatii civile, segmente importante din zona neincrederii in celalalt, a neincrederii in cel diferit, mai ales atunci cand el poate fi definit ca o minoritate de orice fel. In schimb, problema eficientei economice este inca nerezolvata. La fel, problema saraciei este reala si trebuie abordata cu seriozitate, inclusiv in cadrul Fondului Roman de Dezvoltare Sociala.

Prin multe realizari concrete din ultimul timp, romanii au demonstrat ca pot scrie si ei povesti de succes. Si cred ca o misiune a noastra, a tuturor, este ca aceste povesti de succes sa fie cunoscute si de cei care nu au inca incredere in ei insisi sau in ceilalti. Cred ca cel mai important lucru este sa dovedim ca resemnarea, pasivitatea si asteptarea ca cineva de undeva de sus sau de departe sa ne ofere solutii pentru o viata mai buna pot fi inlocuite printr-o noua atitudine. As defini-o astfel: avem nevoie de sprijin, avem nevoie de experienta pentru a putea dovedi singuri, in viitor, ca suntem increzatori in fortele proprii si in societatea in care traim.

Schimbarea unor stereotipuri mentale care ne tin in loc si dezvoltarea convingerii societatii romanesti ca aceasta schimbare profunda este necesara si posibila, vor crea cel mai important patrimoniu social: increderea in spiritul nostru ziditor, speranta ca lucrurile se vor indrepta cat mai repede. Asa vom asigura capitalul moral si social al Romaniei, prin noi insine.

Va multumesc pentru increderea pe care mi-ati acordat-o in 1992, pentru increderea pe care mi-ati acordat-o in 1996 si pentru increderea pe care mi-o acordati acum. Intr-un moment dificil pentru Partidul National Taranesc Crestin Democrat, cand multi se pregatesc sa ia distanta fata de dificultatile cu care acesta se confrunta, sunt aici pentru a va prezenta mesajul meu de incredere si sustinere.

Nu este pentru prima data cand Partidul National Taranesc se afla intr-o astfel de situatie. Istoria a retinut asemenea imprejurari, dar dintre ele voi alege doar una.

Inainte de cel de-al doilea razboi mondial, cand Armand Calinescu, Virgil Potanca, Dinu Simion si alti fruntasi au parasit Partidul National Taranesc, aflat atunci in opozitie si intr-o situatie dificila, preferand sa intre in camarila Regelui Carol al II-lea, marele jurist si diplomat roman Nicolae Titulescu, fost membru al guvernului taranesc, fara a fi membru al Partidului National Taranesc, a trimis conducerii partidului din acea vreme urmatoarea telegrama: “In momentul in care vad ca unii fruntasi ai Partidului National Taranesc gasesc cu cale sa paraseasca partidul, cer ca o onoare inscrierea mea in partidul dumneavoastra ca simplu soldat si fara conditii”.


Partidele, in general, asigura exercitiul democratiei. Partidele istorice asigura in plus cultura democratiei. Partidul National Taranesc este simbolul rezistentei. Nu intotdeauna este usor sa rezisti in opozitie si mai greu este sa rezisti atunci cand ti s-a incredintat puterea. Si poate nimeni nu cunoaste mai bine acest lucru decat conducatorii de ieri si de azi ai Partidului National Taranesc.

In seara dinaintea inceperii lucrarilor Delegatiei Permanente, mai bine zis cand seara se ingemana cu noaptea, am fost acasa la presedintele partidului, domnul Ion Diaconescu. M-a intampinat in cele trei camere mici si intunecoase de bloc ceausist, in care locuieste si acum, si am discutat mai multe ore. Imi povestea domnul Ion Diaconescu cum s-a intors din cei 18 ani de puscarie comunista in care traise cu speranta ca, dincolo de zidurile inchisorii, de unde nu avea nici un fel de veste, exista oameni care sunt solidari cu cei care sufereau pentru democratie, pentru dreptate si pentru libertate. In momentul in care s-a dus, ca orice om in clipele grele, in satul sau de nastere, in Botesti, a constatat ca oamenii se fereau din calea lui, ascunzandu-se dupa porti. O teama care era, dar nu intrutotul, justificata.

Cand a inceput Revolutia, oamenii care suferisera in inchisori au venit printre primii in Piata Universitatii si au participat direct la toate actiunile si manifestarile exprimand o vointa comuna pentru schimbare si democratie. Dar dupa prima reactie de simpatie, cand au inceput, bine organizate, scenariile ostile impotriva PNT, s-a ajuns ca lideri ai partidului sa fie imbarcati si dusi cu tab-ul ca sa scape de furia unei multimi care, ma intreb: ce avea de impartit cu acesti oameni? Si lucrurile nu s-au oprit aici. Prima data cand fostii deti-nuti politici s-au dus sa-l comemoreze pe Ion Mihalache, simbolul luptei pentru drepturile taranilor, in propriul lui sat, o ploaie de pietre s-a abatut asupra lui Ion Diaconescu si a celor care erau cu el. Acum nu mai ploua cu pietre. Exista insa un torent de violenta verbala care, mai ales in ultimele zile, pare ca matura totul in cale. Este momentul sa ne intrebam de ce.

Sigur ca nici un partid care se afla la putere in conditii dificile nu se asteapta, in asemenea momente, la mari manifestatii de simpatie si dragoste. Dar de ce aceasta ura inversunata? De unde vine ea?

Nu sunt oare instigatorii exact aceia care au fost si in regimul comunist, cei care au distrus tara? Nu sunt oare tot ei, cei care au acaparat bani si bunuri dupa Revolutie? In Partidul National Taranesc sunt marii bogati, marii profitori si marii mafioti? In acest partid care – nu este un titlu de lauda – nu a reusit si nu reuseste sa scoata nici un biet ziar saptamanal? Eu, care privesc cu atentie acest lucru, nu spun ca in randurile acestui partid mare si important nu s-au strecurat oameni care nu aveau ce sa caute aici, oameni care au venit pentru a profita, oameni care au cedat in fata tentatiilor. Dar a intervenit partidul pentru a impiedica justitia sa actioneze? A intervenit cineva pentru anularea mandatului de arestare a primarului din Arad? A intervenit cineva in favoarea acelui functionar superior al guvernului, care a fost anchetat pentru mita, judecat si condamnat? S-a intervenit in favoarea subprefectului de Dolj? Sau a primarului sectorului 4 din Bucuresti care a fost anchetat in stare de arest, judecat si condamnat? A fost cineva protejat atunci cand au existat dovezi privind incalcari ale legii? Cred ca tocmai acest lucru deranjeaza pe cei care doresc haos, care doresc ca totul sa continue intr-o mare de minciuna si de dezinformare si sa acopere marile abuzuri comise de vechea guvernare.

Sigur ca, in cei trei ani in care PNTCD a fost la putere, au fost dificultati, au fost erori, dar a fost si perioada de constructie a noii case romanesti de nivel european in care s-au croit planurile, in care s-au pus pilonii, in care s-au ridicat zidurile si noi vom pune si acoperisul. Sigur ca orice constructie conceputa pentru un secol si pentru un mileniu zideste in ea o suferinta. Si sigur ca in aceasta casa nu sunt asigurate toate “instalatiile” care ne pot aduce de pe acum confortul pe care il dorim. Dar cine are dreptul sa ne huleasca? Cei care au demolat? Cei care au furat materialele? Cei care au aruncat cu piatra? Cei care au stat si stau pe margine cartind impotriva celor care si-au asumat sarcina atat de dificila de a construi? Nu aveti dreptul sa cedati in acest moment.


Nu aveti dreptul sa va rusinati cu ceea ce ati facut bun, asa cum trebuie sa separati graul de neghina. Clarificarea este un lucru pretios care, ca toate lucrurile pretioase, trebuie platita scump. Aceasta clarificare a inceput aici, aceasta clarificare trebuie continuata. Va rog sa mergeti in organizatiile dumneavoastra, in judetele, in orasele si in satele dumneavoastra si sa le spuneti tuturor oamenilor care au fost si sunt alaturi de dumneavoastra ca acum trebuie sa aleaga. Cei care au de gand sa-si foloseasca pozitia in partid pentru avantaje personale in aceasta situatie dramatica a tarii, sa plece acum. Cei care au de gand sa profite, sa plece acum. Cei care se tem, cei care nu sunt in stare sa duca lupta mai departe, sa plece acum. Si sa ne lase ca, in acest an dramatic pentru Romania, sa continuam ceea ce am inceput. Pentru ca Partidul National Taranesc Crestin Democrat are in spate o istorie de care nu are de ce sa-i fie rusine. Partidul National Taranesc Crestin Democrat are asigurat si un viitor prin transformarile profunde care s-au petrecut in Romania in acesti ani. Trebuie sa ducem la bun sfarsit ceea ce am inceput.

As dori, inainte de a va multumi, sa va adresez acest indemn: nu ezitati, nu va temeti, nu va ganditi la ceea ce poate fi bine pentru dumneavoastra, ganditi-va la ceea ce este bine pentru tara. Si inchei cu cuvintele Ecclesiastului: daramarea isi are timpul ei, dupa cum si zidirea isi are timpul ei.

Am incheiat cu totii, cu satisfactie, dar si cu justificata amaraciune, un an exceptional prin dificultatile si responsabilitatile cu care am fost confruntati in luarea unor decizii necesare pentru stoparea unor conflicte sangeroase si prevenirea acutizarii crizelor de pe glob.

Speram si dorim ca, dupa decizia tarilor membre NATO de a interveni pentru a pune capat gravelor incalcari ale drepturilor omului din Iugoslavia si decizia complementara a acelorasi tari, ca si a Uniunii Europene si a statelor din grupul G-7, de a se angaja cu toate fortele intr-un vast proces de reconstructie a Sud-Estului Europei, toate aceste organizatii internationale, impreuna cu Natiunile Unite, OSCE si organizatiile statelor americane sau francofone, sa-si uneasca efortul de constructie a unei lumi a dialogului si echilibrelor in beneficiul tuturor popoarelor.

Romania a asumat pana la ultimele consecinte adeziunea neconditionata la principiile democratiei si respectului pentru drepturile omului si a fost alaturi, cu promptitudine si sacrificii, de partenerii sai din structurile europene si euro-atlantice in care aspira sa se integreze. A dezvoltat instrumente de dialog si cooperare intr-o regiune sfasiata de conflicte etnice si religioase, a consolidat stabilitatea regionala prin actiunile sale in cadrul Procesului de Cooperare Sud-Est Europeana, al Organizatiei de Cooperare a Marii Negre, al Initiativei Central-Europene, al acordurilor trilaterale care continua sa-si dovedeasca eficacitatea si va proceda in acelasi mod pentru realizarea obiectivelor din Pactul de Stabilitate in Europa de Sud-Est.

Ma bucur sa amintesc faptul ca aceasta politica a intrunit o recunoastere absoluta care ne onoreaza. La Reuniunea OSCE din noiembrie 1999, de la Istanbul, Romania a fost desemnata sa preia presedintia OSCE pentru anul 2001 iar, prin decizia Summit-ului UE din decembrie 1999, de la Helsinki, Romania va incepe in acest an negocierile de aderare la Uniunea Europeana. Din aceasta pozitie, ne putem concentra cu mai multa eficienta eforturile pentru realizarea planului de accedere in NATO, pe care l-am discutat in detaliu cu partenerii nostri si prin indeplinirea caruia dorim sa contribuim la prevenirea conflictelor, la apararea pacii si securitatii in Europa.

O viziune ampla si curajoasa asupra Europei si a lumii secolului XXI incheie un veac tragic din istoria umanitatii si anunta o perspectiva mai lucida si mai generoasa asupra viitorului imediat sau mai indepartat al popoarelor noastre.


Vizita in Romania a Sanctitatii Sale Papa Ioan Paul al II-lea confera anului care s-a incheiat o dimensiune spirituala si simbolica majora. Fara indoiala, Romania se considera privilegiata pentru faptul de a fi fost prima comunitate religioasa majoritar ortodoxa care a adresat Bisericii Catolice si Vaticanului o asemenea invitatie oficiala si de a fi facilitat, printr-o politica de toleranta si cooperare ecumenica, decizia Sfantului Parinte de a-i da curs. Dar nu putem limita la tinuturile stravechiului crestinism carpato-dunarean semnificatia acestui pelerinaj al Papei in lumea ortodoxa. El anunta o deschidere cu adevarat istorica spre o noua unitate spirituala a Europei si, mai mult, spre acea pace mult dorita intre oameni, popoare si religii.

Romania si-a asumat cu consecventa responsabilitati proprii in aceasta constructie, gazduind in 1998 cea de-a XII-a Reuniune Internationala Oameni si religii, la care au participat reprezentanti ai cultelor religioase din toata lumea. In 1999, romanii L-au intampinat pe Papa Ioan Paul al II-lea cu un sentiment elevat de infratire spirituala intre ortodocsi si catolici.


Pe planul relatiilor bilaterale, anul 1999 a fost deosebit de fructuos. Am incercat sa ridicam la un nivel superior directiile, traditionale deja, ale raporturilor pe care le dezvoltam cu statele din Europa de Sud-Est; Parteneriatul strategic cu SUA, consolidat si diversificat prin contacte politice de mare semnificatie si substanta; relatiile cu totul privilegiate cu Franta, incununate de vizita de stat pe care am avut onoarea sa o fac, la invitatia presedintelui Jacques Chirac, in toamna anului trecut. Adaug cu satisfactie raporturile noastre cu Marea Britanie, care au intrat intr-o etapa noua dupa vizita premierului Tony Blair in Romania si am certitudinea ca ele se vor afirma si mai pregnant cu prilejul vizitei oficiale pe care o voi efectua in Regatul Unit saptamana viitoare. Nu mai putin, vizita de anul trecut a cancelarului Schroeder la Bucuresti a dat o noua dimensiune relatiilor romano-germane.

In ansamblu vorbind, cred ca nu gresesc afirmand ca, in 1999, am conferit mai multa substanta cooperarii bilaterale cu tarile apartinand Uniunii Europene si Aliantei nord-atlantice, in consonanta cu prioritatile politicii externe a Romaniei, asa cum este ea definita prin Strategia de securitate nationala aprobata de Parlament.

In relatiile cu Federatia Rusa, vizita la Moscova a primului ministru al Guvernului Romaniei din toamna a deschis perspective excelente pentru perioada imediat urmatoare. Dialogul substantial si constant pentru buna vecinatate si colaborare cu Ucraina si Republica Moldova, Bulgaria si Albania, Ungaria, Polonia si Austria, Republica Ceha si Slovacia, Slovenia, Grecia si Turcia a fost intregit printr-o revigorare importanta a bunelor noastre relatii cu Israelul; prin relansarea relatiilor noastre cu tarile arabe in cadrul vizitelor pe care le-am efectuat anul trecut in Kuweit si Qatar si al intalnirilor recente cu presedintele Autoritatii Palestiniene.

Am beneficiat de sprijinul constant al Japoniei si al Chinei, am confirmat relatiile noastre cu Republica Coreea. Dimensiunea caucaziana si caspica a consolidarii relatiilor in zona a fost si ea reprezentata substantial prin amplificarea dialogului bilateral.

Aceste multiple prioritati nu sunt exclusive. Am convingerea ca, prin intalnirile convenite pentru anul 2000, vom asigura si celelalte tari prietene de soliditatea sentimentelor noastre si deosebitul nostru interes pentru dezvoltarea si aprofundarea relatiilor cu acestea.

Am avut prilejul, in Canada, la Moncton, anul trecut, sa reiau numeroase contacte personale cu sefi de stat ai tarilor francofone din Africa. Ne intalnisem la Summit-ul Francofoniei de la Hanoi din 1997, cand Romania a cedat, in favoarea unei tari africane, onoarea de a gazdui, conform unor intelegeri anterioare, o reuniune la varf a Francofoniei. Am decis astfel tocmai pentru a marca importanta pe care o acordam relatiilor noastre cu tarile continentului african, de la Egipt la Africa de Sud.

Continuam sa acordam toata atentia legaturilor cu India si Pakistan, iar intentia mea ferma este de a nu-mi incheia mandatul de Presedinte al Romaniei fara a raspunde invitatiilor oficiale si deosebit de calduroase de a efectua un turneu diplomatic in America Latina, de care suntem legati prin limba si cultura.

Sunt convins ca, in anul 2000 si anii urmatori, dorinta Romaniei de a fi un partener consecvent al tuturor tarilor de care ne leaga o veche traditie de cooperare si care militeaza ca si noi pentru o lume a dialogului si a echilibrelor va fi confirmata in beneficiul popoarelor in slujba carora ne aflam.


Confruntata pe parcursul intregului an 1999 cu mari dificultati interne, de la varful de sarcina al datoriei externe pana la violenta marsurilor spre Bucuresti ale minerilor, de la costurile unei reforme complexe la o criza de guvern, de la negocierile cu FMI la aprobarea in Parlament a sprijinirii interventiei NATO pentru aplanarea conflictului din Kosovo, Romania a dovedit ca este un stat cu o democratie matura si eficienta, reusind sa depaseasca aceste dificultati si indreptatind astfel increderea partenerilor sai externi.

 Daca programul propus de guvernul Romaniei se va desfasura in parametrii prevazuti, anul 2000 va fi primul an de crestere economica sanatoasa, punand bazele strategiei pe termen mediu pe care ne pregatim sa o discutam cu Uniunea Europeana si institutiile financiare internationale.

Am convingerea ca vom reusi sa ne respectam angajamentele si ca drumul Romaniei spre progres si prosperitate incepe cu adevarat.

Cred ca se cuvine sa ne bucuram impreuna pentru succesele Romaniei, fiindca eforturile noastre nu ar fi fost bine cunoscute si apreciate, daca nu ar fi fost sprijinite de reprezentantii diplomatici ai tarilor cu care Romania intretine relatii stabile si fructuoase.

Multumesc Excelentelor Voastre si va doresc un An Nou fericit.

La zece ani de la caderea zidului Berlinului, continentul european si lumea in ansamblul ei s-au schimbat radical. Era bipolarismului a ramas in istorie. Fractura celor 50 de ani de confruntari intre est si vest este o cicatrice pe cale de a se vindeca. Noi concepte si noi provocari, de nebanuit acum zece ani, apar pe fundalul noului timp al lumii. Un nou mileniu starneste temeri, dar si sperante noi.

Daca ar trebui sa definim care a fost calea regala a transformarilor majore din ultimul deceniu al secolului XX, cred ca decizia de extindere a NATO si a Uniunii Europene, prin integrarea celei de „a doua Europe”, exprima esenta acestui proces. Oricare vor fi fost sperantele lumii in 1989, ele nu puteau prinde substanta si contur decat prin procesul de conectare complexa a celor doua Europe, a Europei libere si a Europei eliberate.

Cel putin doua componente ale acestui proces nu puteau fi anticipate acum zece ani: radicalitatea sa si dificultatile sale. In aparenta, aceste doua elemente s-ar exclude reciproc. In realitate, implozia sistemului comunist nu a reprezentat un moment magic in care istoria democratiilor restaurate sa poata fi reluata, ca si cand nimic nu s-ar fi intamplat, din chiar punctul unde fusese intrerupta. Surprinzator pentru observatorii din interior, ca si pentru cei din vest, forte inertiale greu de invins au aparut imediat, mai vizibil sau mai insidios, umbrind entuziasmul general din 1989. In ciuda acestui fapt, sau poate chiar din cauza lui, presiunea fortelor democratice din Europa eliberata pentru o integrare completa si cat mai rapida in structurile euro-atlantice si ale comunitatilor europene a transformat solutiile intermediare, ca Parteneriatul pentru Pace si aranjamentele sub-regionale in trepte solide pe scara dobandirii calitatii de membru cu depline responsabilitati in NATO si Uniunea Europeana.

Am spus odata ca procesul de integrare in structurile euro-atlantice pare sa se petreaca mai degraba dinspre Est spre Vest, tocmai in sensul acestei enorme presiuni centripete a tarilor aspirante si a rolului lor de forta motrice a proceselor de extindere.

Dincolo de semnificatia istorica a acestor procese de largire a unor aliante in jurul unor acorduri economico-politice sau politico-militare, devine evidenta o miscare interioara a intregii Europe, de Vest si de Est, de unificare in jurul unor valori fundamentale ale democratiei si libertatii.

Dupa 1997, anul reuniunii de la Madrid, care a deschis pentru trei tari din Europa Centrala portile NATO, anul 1999 a reprezentat un an extrem de dificil prin provocarile, dar si prin solutiile propuse. Decizia statelor membre NATO de a interveni militar out of area pentru a pune capat gravelor incalcari ale drepturilor omului din Iugoslavia, dar si decizia, complementara, a acelorasi tari, ca si a Uniunii Europene si a statelor G-7 de a se angaja in procesul de reconstructie, au avut drept corolar, in decembrie 1999, la Helsinki, hotararea Uniunii Europene de a incepe negocierile de aderare cu toate tarile candidate.

Sa ne amintim cele spuse in urma cu zece zile de ministrul de Externe al Regatului Unit, Robin Cook, aici, la Chattam House: „Chiar si cea mai puternica institutie globala ar putea crea impresia de incertitudine daca nu este clar ce tip de valori trebuie sa promoveze. Razboiul Rece a promovat state-client a caror atitudine represiva era adeseori trecuta cu vederea in schimbul loialitatii lor fata de o parte sau alta. Occidentul s-a trezit uneori sustinand in cadrul cruciadei pentru libertate regimuri pe a caror agenda nu se afla libertatea”.

As completa aceasta remarca pertinenta cu idea ca singura actiune eficienta pe termen lung este sustinerea acelor state care au dovedit, prin asumarea libertatii, prin respect fata de proprii cetateni si fata de natiunile vecine sau conlocuitoare, ca pot deveni modele pentru cei din jur.

Prin contrast cu izolarea, globalizarea creeaza presiuni progresive. Regimurile care isi conduc cetatenii prin teama si rescrictii nu se pot astepta ca aceiasi cetateni sa dea frau liber creativitatii si spiritului inovator, esentiale intr-o economie bazata pe cunoastere. Respectul pentru drepturile si libertatile fundamentale ale omului nu este un lux al dezvoltarii, ci o conditie a acesteia.

Noul concept strategic al Aliantei Nord-Atlantice, ca si noua viziune a Uniunii Europene asupra spatiului politic si de civilizatie european marcheaza finalul definitiv al perioadei Razboiului Rece si a divizarii continentului european, transformand radical si scena, si actorii securitatii europene. Avem insa datoria sa nu uitam care ar fi fost riscurile alternativei. Sa ne imaginam ca peisajul european ar fi incremenit in configuratia anului 1990. NATO ar fi ramas intangibila, Uniunea Europeana si-ar fi continuat constructia interna, lasand spatiul central- si est-european sa se descurce singur. In tarile fostului bloc al Tratatului de la Varsovia, care parea uniform numai datorita congelarii unor vechi divergente, ar fi putut izbucni o infinitate de conflicte interne dintre cele mai diferite: etnice, religioase, sociale, politice, dar si inter-statale, provocand o deriva inevitabila a estului. Cum ar fi putut Europa de Vest sa evite consecintele acestei derive si pericolul propriei sale alunecari pe panta unor antagonisme multiple? Cat ar fi durat o eventuala redresare? Si cu ce pret?

Daca nu s-a intamplat asa, este pentru ca Alianta Nord-Atlantica si Uniunea Europeana au asumat integral principiul indivizibilitatii securitatii Europei. Ele au decis sa raspunda aspiratiei de integrare a democratiilor restaurate din Europa Centrala si de Est si, in egala masura, propriei lor vocatii de unificare si dialog prin efort solidar.

Acum ne este foarte clar ca, acolo unde orizontul integrarii era mai tangibil, procesul de reformare interna a societatii a fost mai rapid, iar diferendele interetnice sau diferendele dintre state au fost domesticite. Divortul de catifea dintre Cehia si Slovacia, relatiile amiabile dintre Polonia si Ucraina, in contrast cu violenta fratricida din Serbia, Croatia sau Bosnia, masoara riguros valoarea de securitate a integrarii euro-atlantice, in opozitie cu riscurile asa-ziselor zone gri, mereu expuse sa ia culoarea sangelui.

Cazul Romaniei ilustreaza aproape didactic aceasta concluzie. Cata vreme integrarea europeana si euro-atlantica au fost obiective mai mult retorice decat efective in politica guvernelor din primii ani de dupa rasturnarea regimului comunist, incertitudinea relatiilor cu vecinii, relatiile defectuoase cu societatea civila, cu minoritatile importante si mai ales cu cea maghiara au intretinut o atmosfera tensionata, franand si progresele democratice, si reformarea economiei. Victoria din 1996 a unei coalitii democratice, constituite in sprijinul reformei si in jurul vointei de integrare in NATO si Uniunea Europeana a declansat un progres rapid al dialogului si democratiei in Romania si in relatiile Romaniei cu vecinii ei.

In esenta, acest proces a pus in joc o noua logica a politicului si a inlocuit – nu fara rezistente – regulile unui joc de suma nula in care castigul unei parti este echivalent cu pierderile celeilalte parti, cu cele ale unui joc de tip win-win in care toate partile obtin beneficii.

Participarea partidului minoritatii maghiare la guvernarea centrala si locala, o noua legislatie, corespunzatoare acestui parteneriat, au mers mana in mana cu dezvoltarea raporturilor cu statele vecine, prin reconcilierea istorica dintre Romania si Ungaria, relatiile de cooperare cu Ucraina si Republica Moldova si crearea unui sistem de acorduri trilaterale cu aceste tari, dar si cu Bulgaria, Turcia, Grecia. Am dezvoltat o retea generatoare de cordialitate si incredere reciproca care permite acum, dupa trei ani de efort, ca Romania sa fie considerata un pilon de stabilitate regionala.

Am dovedit astfel ca nu exista o fatalitate est-europeana a conflictelor si a violentei interetnice. Ele sunt produsul pervers al rupturii de trecutul comunist atunci cand aceasta ruptura este incompleta si cand exista un deficit de democratie; cand sentimentul de izolare genereaza aroganta puterii si descurajarea fortelor democratice.

Faptul ca tara mea a reusit sa rupa acest cerc vicios al tensiunilor interne si al inamicitiei, prin propriile forte si aproape fara vreo sustinere externa, dovedeste inca o data ca perspectiva integrarii europene si euro-atlantice este un factor endogen al campului de forte din constructia noii Europe.

Prima concluzie pe care o putem trage daca privim largirea NATO si UE din perspectiva Estului este aceea ca procesul de largire a devenit forma privilegiata de constructie a identitatii democratice in partea noastra de Europa. Chiar daca raspunde, in ultima instanta, constatarii foarte pragmatice ca securitatea euro-atlantica presupune securitatea indivizibila a Europei, acest proces nu poate fi evaluat decat in contextul deosebit de complex al reconstructiei democratice in Europa centrala si de Sud-Est. Interactiunea constanta intre efortul de constructie democratica al fiecarei tari si apropierea – sau indepartarea – perspectivei sale de integrare in noua configuratie a Europei ne ofera adesea cheia intelegerii unei evolutii mult mai putin lineare decit poate parea la prima vedere.

Ministrul Apararii al Marii Britanii declara la sfarsitul anului trecut ca: „Evenimentele din Balcani au aratat ca instabilitatea, oriunde in Europa, are impact asupra tuturor. Colaborarea cu tarile ne-membre NATO din Europa nu este un act de caritate din partea Aliantei si nici un premiu de consolare pentru cei care aspira sa adere la ea. Aliatii NATO si tarile ne-membre au aceleasi necesitati: sa dezamorseze crizele inainte ca ele sa se extinda. Privite astfel, interventiile devin un esec al prevenirii”.

In acest complicat proces, nu este insa vorba doar de progresul intern al tarilor aspirante si de decizii ale unui areopag reprezentand NATO sau UE. Este vorba de 19, respectiv 15 state membre, fiecare cu guvernele, parlamentele si cetatenii sai, cu responsabilitatea sa. Iata de ce este pentru noi atat de pretios faptul ca Guvernul Maiestatii Sale a acordat Romaniei un sprijin constant in pregatirea pentru integrarea in NATO. In discursul adresat de Primul ministru Blair Parlamentului Romaniei, aceasta sustinere a fost afirmata cu claritate, si, mai mult, a fost coroborata cu declaratia de sustinere a Romaniei pentru inceperea negocierilor de aderare la UE. Pentru ca stim ca imensa experienta si inteligenta politica a establishment-ului britanic indeamna la prudenta si chiar la scepticism, noi acordam o valoare exceptionala acestei angajari clare si ferme.

A doua concluzie se refera la complementaritatea dintre NATO si Uniunea Europeana in asigurarea unui spatiu politic european fara fracturi. Din acest punct de vedere, intre Madrid si Helsinki s-a instituit, cel putin temporar, o relatie interesanta. Intr-adevar, in cursul celor 50 de ani de existenta a Aliantei nord-atlantice, aceasta a fost locomotiva largirii spatiului de aparare a Occidentului. Decizia de a conferi si Uniunii Europene un asemenea rol, prin deschiderea negocierilor de aderare cu state al caror potential strategic este mai mare decat potentialul lor economic actual – si aici cazul Romaniei este probabil cel mai elocvent – poate parea surprinzatoare. Ea este, de fapt, semnul unei adaptari a comunitatii euro-atlantice la o noua logica fata de cea a erei confruntarilor: nu configuratia economica de moment este prioritara, ci ponderea constructiei in profunzime a unui tesut economic si societal stabil. Confirmarea concreta a caracterului inclusiv al procesului de extindere si de integrare pune astfel bazele unei Europe mai apte sa previna conflictele, mai adaptate vocatiei sale democratice fondatoare, mai deschise catre provocarile noului secol.

Trebuie sa spun ca romanii, de-a lungul unei lungi si dificile istorii, au dezvoltat o cultura a dubiului, uneori chiar a pesimismului, care dubleaza intr-un mod interesant predispozitia noastra latina de a ne entuziasma. De aceea abordam chestiunea integrarii noastre europene si euro-atlantice nu numai ca aspiratie catre recunoasterea apartenentei noastre la spatiul de civilizatie fondat de imperiul roman si de crestinism, ci si ca pe un proces dificil de constructie interna.

Traseul este acum mai clar, dar nu mai usor. Il evaluam cu decenta si cu realism. Nu am asteptat din partea NATO sa rezolve in locul nostru problemele de securitate ale spatiului in care ne situam; dimpotriva, am incercat sa oferim Europei un plus de securitate, resursele noastre umane – chiar daca cele materiale sunt inca foarte modeste – si mai ales resursele noastre de dialog si de actiune preventiva. Tot astfel, nu asteptam de la UE sa ne rezolve problemele de constructie interna, economica sau institutionala. Nu cerem decat incredere si oportunitatea de a dovedi ca ne putem integra in spatiul de progres pe care Europa il construieste.

Romania este decisa sa foloseasca la maximum aceasta fereastra de oportunitate. Evitand sincopele si confuziile care au franat pana acum incheierea rapida a reformelor, dorim ca inceperea negocierilor cu Uniunea Europeana sa exprime vizibil o etapa noua in zidirea unei Romanii pe temeiul unor reglementari moderne si compatibile cu standardele comunitare.

Felul in care ne-ati intampinat aici, la Mansion House, mi-a confirmat o banuiala veche. Anume, aceea ca vestita ceata londoneza nu este altceva decat un zvon rautacios, menit sa ascunda caldura, de-a dreptul solara, cu care londonezii stiu sa-si intampine oaspetii. In memoria mea afectiva, Londra a incetat sa fie, de multa vreme, un oras obisnuit. El a devenit un spatiu geografic cu cel putin cinci dimensiuni, pentru ca, la cele trei deja cunoscute, trebuie adaugate dimensiunea neobisnuita a istoriei sale si inaltimea creativitatii britanice.

Londra caselor si Londra strazilor traieste in acelasi timp cu Londra marilor opere literare care si-au plimbat personajele pe aceste strazi si prin aceste case. Ea retraieste permanent momentele in care orasul dumneavoastra a oferit lumii speranta si forta in rezistenta impotriva raului si incredere intr-o serie de valori care astazi apar in mod firesc ca fiind ale tuturor.

Privind de aici, din Mansion House, Londra este acea comunitate cu foarte vechi traditii de autonomie si de libertate, care se guverneaza de o mie de ani dupa principii pe care le consideram si astazi eficiente.

Vreme de cinci decenii, patria mea a trait drama unui centralism comunist devastator, care nu a tinut seama de specificul, de nevoile si de capacitatea de autoguvernare a comunitatilor locale. Acum, am reparat in plan legislativ aceasta aberatie a istoriei, conferindu-le autonomie in gestionarea bugetelor locale si a problemelor comunitare. Am constituit o structura specializata care sa asigure transferul de competente si implementarea masurilor de descentralizare a administratiei, pastrand si spiritul traditional profund al comunitatilor romanesti, de implicare directa a celor mai respectabili membri ai lor in guvernarea localitatilor.

Iata de ce cred ca, dupa ce istoria ne-a despartit o lunga perioada, putem reveni astazi pe acelasi drum al slujirii intereselor cetatenilor si putem initia o cooperare la nivelul comunitatilor romanesti si britanice, bazandu-ne nu pe conjuncturi efemere, ci pe traditii si valori comune. Nu ma sfiesc sa spun ca experienta municipalitatii londoneze ar putea fi o excelenta sursa de inspiratie si un model pentru consiliul municipal si primaria generala a capitalei Romaniei. Sper ca veti da curs invitatiei omologilor dumneavoastra si ne vom revedea cat de curand la Bucuresti.

Vreau sa folosesc acest prilej ca sa aduc un omagiu Londrei –  capitala a libertatii, care a oferit azil pentru numerosi cetateni romani nevoiti sa isi gaseasca aici refugiul si simbol al comunicarii libere, la care se conectau zilnic mii si mii de romani atunci cand doreau sa afle informatii corecte despre lumea in care traiesc, prin intermediul BBC. Chiar daca intre Big Ben si ceasul Bucurestiului exista o diferenta de doua ore, noi stim ca dangatul clopotului anunta ora exacta in aceeasi clipa, pentru toti ascultatorii.

Aniversarea a 120 de ani de relatii diplomatice intre Romania si Marea Britanie a conferit vizitei mele in Regatul Unit o dimensiune cu totul speciala. Excelenta acestor relatii a fost evocata ieri de Premierul Tony Blair in intalnirea pe care am avut-o in Downing Street 10. Este placerea mea sa evoc acum vizita sa la Bucuresti din mai 1999 si ce a insemnat pentru romani prezenta si discursul Primului ministru al Regatului Unit al Marii Britanii si Irlandei de Nord tinut in Parlamentul Romaniei. Referindu-se la Summit-ul de la Washington, din aprilie, la care luasem parte ca reprezentanti ai tarilor noastre, premierul Tony Blair si-a exprimat convingerea ca Romania, situata in fruntea candidatelor la aderare, va deveni membru al NATO la urmatoarea extindere a Aliantei. Am salutat cu aceeasi gratitudine si angajamentul sau personal de a sustine la reuniunea Consiliului European din decembrie, de la Helsinki, sprijinul Marii Britanii pentru ca Romania sa inceapa negocierile de aderare la Uniunea Europeana.

Ziua Romaniei ne-a adus bucuria de a gasi in tara dumneavoastra prieteni vechi si noi, sinceri si entuziasti, in randul autoritatilor, al organizatiilor neguvernamentale, al cetatenilor obisnuiti. La ceremonialul de schimbare a garzii la Palatul Buckingham, unde urma sa fiu primit de Majestatea Sa Regina, am fost intampinat in acordurile muzicii de fanfara care intona imnul national al Romaniei. La Inalta Curte de Justitie, protocolul zilei purta pe pagina de garda, imbratisate, drapelele nationale ale tarilor noastre. Multumesc Guvernului Majestatii Sale, municipalitatii si locuitorilor Londrei pentru onoarea si prietenia pe care ne-o acorda, asigurandu-va de dragostea si intreaga noastra consideratie.

In ciuda unor sinuozitati ale relatiilor lor pe parcurs de secole si ale vicisitudinilor vremurilor pe care le-am trait adeseori in mod diferit, intre popoare pot exista afinitati durabile. Pentru romani, britanicul isi pastreaza profilul inconfundabil al temerarului inteligent si vizionar, sensibil la frumusetea lumii si la durerea celuilalt, dupa cum si tara dumneavoastra nu inceteaza a fi un model venit din vis si legenda pentru a se intrupa intr-un stat puternic, care si-a asumat responsabilitatea de a-si apara cetatenii promovand, in acelasi timp, dreptul la libertate si demnitate al tuturor cetatenilor lumii.

In istoria fiecarui popor exista constructii care reprezinta mai mult decat o zidire in piatra sau in otel. De secole, Westminster Abbey este un spatiu definitoriu al spiritualitatii engleze si britanice, in care s-au intrupat principii, valori si personalitati emblematice. Este opera unui popor cu simtul profund al credintei si al maretiei, binecuvantat de Dumnezeu cu darul devotamentului pana la sacrificiu pentru binele patriei si triumful justitiei.

Biserica este spatiul spiritual in care romanii s-au regasit mereu, in ceasurile mai bune sau mai grele ale istoriei lor. Biserica ne-a adus mai aproape de Dumnezeu si de semenii nostri, ne-a dat incredere, speranta si curaj. Biserica a fost Casa rugaciunilor noastre pentru binele tarii si al poporului roman, Casa in care ne-am strans si ne-am unit in anii lungi de rezistenta impotriva opresiunii unui regim totalitar pentru care ateismul n-a incetat sa fie arma de a supune si a umili un popor crestinat dintru inceputuri si ramas crestin in esenta dainuirii sale pana astazi.

Tricolorul romanesc, arborat acum sus, pe turnul Catedralei Westminster, ne emotioneaza si ne indeamna sa ingenunchem cu recunostinta pentru bucuria si mandria de a fi gasit in Biserica Anglicana o Casa a intelegerii fraterne, inchinata aceluiasi Dumnezeu, al tuturor crestinilor.

În ultima vreme au fost aduse la cunoştinţa opiniei publice româneşti şi străine fapte de o gravitate excepţională, care ne arată în ce măsură viaţa economică şi socială a ţării noastre se confruntă cu extinderea unor fenomene de corupţie la nivel înalt care creează mari prejudicii economice şi morale instituţiilor şi cetăţenilor.

Convenţia Democratică din România este pe deplin legitimată să denunţe toate aceste grave încălcări ale legii. CDR este formată din partide şi asociaţii civice care nu au participat la guvernare şi cu atât mai puţin la abuzurile acesteia. Ele nu au putut influenţa deciziile puterii şi nu au beneficiat de nici un fel de avantaje.

CDR consideră că este necesară combaterea corupţiei prin acţiuni concrete, care au lipsit cu desăvârşire în ultimii trei ani şi jumătate. Cerem ca împotriva persoanelor găsite vinovate să fie luate măsuri de sancţionare, cu respectarea tuturor procedurilor legale. Numai astfel se va reda oamenilor încrederea că legea este respectată şi instituţiile statului însărcinate să asigure aplicarea legilor funcţionează cu adevărat.

Până în prezent, Procuratura a blocat toate încercările de a  se stabili adevărul şi vinovăţia în evenimentele dramatice care au zguduit România din 1989 încoace. Ea nu a reuşit să ancheteze în mod serios nici un singur caz de mare corupţie şi nici să solicite, cu probe, Parlamentului, ridicarea imunităţii demnitarilor în cauză.


Atunci când spune că problema corupţiei nu este o problemă politică, preşedintele Iliescu are, parţial, dreptate – în sensul că nu este vorba despre confruntarea între doctrine şi programe politice. Dar este vorba despre o realitate care opune, pe de o parte, un grup de interese urmărind menţinerea uriaşului aparat birocratic, administrativ şi economic preluat de la vechiul regim, peste care s-a suprapus în ultimii trei ani o nouă reţea, de tip mafiot, totul constituind un angrenaj care generează stagnare economică şi corupţie, iar pe de altă parte, un mare procent al cetăţenilor care susţin necesitatea descentralizării, a autonomiei locale, administrative şi financiare, încurajarea iniţiativei private şi a privatizării unităţilor de stat. În acest fel, problema corupţiei se leagă de problema fundamentală a ţării: deblocarea crizei prin creştere economică.

Cerem tuturor celor în răspunderea cărora se află respectarea legilor statului să le aplice cu toată energia şi până la capăt, indiferent de rangul şi influenţa celor vinovaţi de fapte de corupţie.

Când vorbim despre istoria şi tradiţiile Europei de Sud-Est, lucrul care se cere subliniat înainte de toate este unicitatea sa ca loc al celui mai vechi experiment european din istoria continentului. Încă de la începutul mileniului V î.H., zona balcanică şi-a creat un statut aparte prin startul său autonom în civilizaţia neolitică, un statut al creativităţii culturale, pe care nu a încetat să-l ilustreze şi să-l dezvolte, devenind în cele din urmă miezul identităţii europene.

Mişcarea concentrică, reverberată dinspre Sudul Greciei către Nord şi mai departe prin Balcani spre centrul continentului, inovaţiile aduse de această civilizaţie tânără, precum şi schimburile comerciale şi culturale, care au pornit dinspre Nord către Sud în mileniul IV î.H., au transformat Peninsula într-un centru de influenţă al unei arii mult mai largi. Vasta migrare a triburilor indo-europene, care în cele din urmă a modificat întreaga hartă etno-lingvistică a continentului, nu a alterat influenţa balcanică. Dimpotrivă, această mişcare „în două valuri” a dat naştere unui context cultural specific şi, pe de altă parte, a format rădăcinile Europei istorice în ansamblul său.

Prin acest proces profund al schimburilor interculturale, model de creativitate şi comunicare, Europa de Sud-Est a devenit cel mai important spaţiu al inovaţiilor culturale în lumea mediteraneană. Aici s-au inventat unelte şi concepte, mituri şi principii, dar şi modalităţile de a le transmite cât mai departe, până în extremităţile continentului pentru care tot ea a inventat şi un nume: Europa. Valorile esenţiale ale civilizaţiei greceşti s-au constituit în nucleul culturii europene din epoca arhaică, până când Imperiul Roman a reuşit să construiască şi o unitate politic-statală de mare cuprindere.

Un aspect deosebit, pe care doresc să-l subliniez, are în vedere o experienţă aparte, care porneşte de la cadrul istoric şi tradiţia culturală a zonei de naştere a poporului român.

Din perspectiva geografică, această zonă carpato-dunăreană, leagănul istoriei şi al culturii româneşti, are o dublă relaţie cu lumea balcanică. Măsurat în mile sau kilometri, acest spaţiu se află la distanţă egală de Mediterana şi de orice alt centru de civilizaţie europeană. Dar faptul că este delimitat de axa ponto-danubiană a creat şi o altă realitate, conferind teritoriului actual al României o vocaţie esenţială de mediere.

Încă din era neolitică, produsele şi ideile venite din spaţiul mediteranean au pătruns în zona carpato-danubiană şi au cucerit tot mai multe zone în interiorul continentului, ajungând până în îndepărtata Scandinavie. Documentele atestă existenţa acestor schimburi comerciale la mari distanţe. Perlele din Marea Mediterană au ajuns în Nordul european prin spaţiul carpato-danubian şi, invers, din Nordul îndepărtat, ambra scandinavă a urmat acelaşi canal până în epoca strălucitoarei civilizaţii a bronzului. Monedele şi vasele greceşti transportate pe mare treceau apoi pe Dunăre în Europa Centrală şi spre Marea Baltică. Bunuri de tot felul produse în Imperiul Roman traversau Marea Neagră şi câmpiile scitice. Apostolii şi misionarii veneau din Grecia până la episcopatele dunărene pentru a ilumina şi converti aceste partes, astfel că în provinciile romane Dacia şi Sciţia Minor creştinismul timpuriu a pătruns prin Apostolul Andrei, protectorul oraşului Patras care ne găzduieşte azi cu atâta generozitate. Astfel, zona carpato-dunăreană a fost denumită pe bună dreptate placa turnantă a Europei de Sud-Est în relaţia sa cu civilizaţia mediteraneană.

Zona carpato-dunăreană a fost integrată în lumea romană când Împăratul Traian l-a învins în anul 106 d.H. pe Regele-erou Decebal şi a organizat provincia romană Dacia. Acest moment istoric se află la originea latinităţii limbii române, a mentalităţii şi culturii de tip roman pe care poporul român le-a păstrat până astăzi. Latinitatea originilor româneşti s-a suprapus funcţiei culturale şi istorice de intermediar, generând o creativitate specifică prin capacitatea cu totul deosebită de a amalgama toate aceste experienţe în creaţii folclorice şi literare de o remarcabilă originalitate. Cucerirea Daciei de către romani a reprezentat, fără îndoială, o cotitură majoră în istoria acestei părţi a continentului. Dincolo de relele puterii imperiale şi de exproprierea bogăţiilor din teritoriile ocupate, lumea romană a fost în plan cultural o versiune antică a unităţii europene.

Prezenţa romană în spaţiul carpato-dunărean a fost scurtă, dar intensă şi de o importanţă majoră. În schimb, un fapt constant a fost integrarea spaţiului carpato-dunărean în zona culturii şi civilizaţiei sud-estice. Atunci când Împăratul Aurelian a decis în jurul anilor 270 să pună capăt existenţei oficiale a provinciei Dacia, legăturile teritoriilor romanizate şi ale populaţiilor de pe ţărmul nordic al Dunării cu Imperiul nu au fost întrerupte. Provinciile Moesia şi Tracia au păstrat şi dezvoltat legăturile comerciale moştenite, traseele pe care circulau de-a lungul Dunării bunuri, oameni, idei şi credinţe.

Imperiul Roman de Răsărit, apoi Bizanţul au influenţat viaţa regiunii carpato-dunărere, construind un standard esenţial pentru cele mai importante opţiuni din istoria poporului şi a viitorului stat român. În epoca medievală şi pre-modernă, principatele române au participat direct la destinul şi cultura lumii balcanice.

Când epoca modernă s-a instalat în centrul Europei, zona teritoriului actual al României a fost un laborator al inovaţiilor care se succedau cu o viteză ameţitoare. În decurs de două generaţii ea s-a transformat dintr-un dominion aproape uitat al Imperiului Otoman într-un stat modern cu standarde occidentale, care a facilitat nu numai propriul progres, ci şi o suprapunere a noilor tendinţe politice, a aspiraţiilor naţiunilor nou formate şi a procesului de modernizare a societăţilor şi culturilor din întregul spaţiu de Sud-Est al Europei.


Acum, după căderea regimurilor totalitare din Europa de Est, poate România să-şi asume din nou un rol de intermediar? După finalul dramatic al erei comuniste din decembrie 1989, naşterea, în noi termeni, a modelului unui trecut preluat în forma sa cea mai bună pare un miracol. Răsturnarea bruscă şi radicală a dictaturii s-a bucurat nu numai de simpatia generală, dar şi de posibilitatea de a merge mai rapid pe calea progresului şi modernităţii. Din nefericire, au existat forţe politice din interiorul şi din exteriorul ţării care nu au dorit ca acest lucru să devină o realitate.

Am privilegiul să-i reprezint pe aceia dintre români care cred în continuare că blocajul în care ne aflăm este reversibil; care mai cred că România poate deveni o placă turnantă a procesului de unificare a continentului nostru pe baze moderne şi democratice.

Experienţa solidarităţii vii şi creatoare din istoria noastră comună trebuie să dea roade acum, când ni se oferă şansa reunificării spaţiului european. Ruptura dintre civilizaţia Occidentului şi cea din jumătatea de Est a continentului nostru poate fi remediată prin comunicare, iar experienţa mediteraneană şi cea balcanică pot contribui la derularea acestui proces.

Suntem capabili să învăţăm ceva din lecţiile trecutului? Dacă da, experienţa Sud-Estului european trebuie valorificată în tot ceea ce ea a avut mai bun şi mai favorabil constituirii identităţii europene a continentului nostru.

Astăzi, în toată ţara, cei 16 candidaţi la Preşedinţia României îşi deschid campania electorală cu gândul de a-şi prezenta programul şi de a-şi convinge alegătorii. Eu am ales să fiu aici, împreună cu dumneavoastră, într-o zi atât de importantă pentru noi toţi. ªtiu bine că grijile vieţii de fiecare zi vă împovărează, dar ştiu la fel de bine că aceste griji nu v-au înstrăinat de grijile ţării. Suntem aici în numele acelei Românii curate pe care cu toţii o păstrăm în suflete. În numele României lui Eminescu şi Creangă, în numele României lui Cuza, Kogălniceanu şi Alecsandri, a mânăstirilor şi a marilor bătălii câştigate, în numele acelei Românii pentru care Moldova şi moldovenii, de la ªtefan cel Mare până azi au fost temei, scut şi podoabă; în numele acestei ţări, care, vă amintiţi, „nu este a mea, nu este a voastră, ci a urmaşilor noştri şi a urmaşilor urmaşilor noştri, în veacul vecilor”. În numele acestei Românii pe care o iubim, în numele acestei Românii care a fost jefuită şi umilită, vrem ca România să redevină o ţară mândră de fiii ei şi cu care fiii ei să se mândrească.

Suntem aici pentru a-l cinsti pe Alexandru Ioan Cuza, bărbatul care, împreună cu cele mai ilustre spirite ale veacului său, a clădit din temelii o nouă ţară. A clădit o Românie care a intrat în Europa şi în modernitate cu o rapiditate care a uimit lumea; o Românie care a devenit, în câteva decenii, dintr-o sărmană provincie fanariotă, un stat modern, puternic şi respectat. Pe ce s-a întemeiat acest uluitor progres? El s-a bizuit, înainte de toate, pe enorma energie descătuşată de satul românesc, de ţăranii care, atunci, pentru prima dată în istorie, deveneau cu toţii proprietari, părtaşi recunoscuţi ai vieţii publice; respectaţi pentru munca şi pentru demnitatea lor. Azi este nevoie din nou să redăm satului românesc proprietatea şi demnitatea pe care să clădim o Românie modernă, o Românie care să aparţină tuturor cetăţenilor ei, nu doar unei minorităţi de privilegiaţi.


Când Alexandru Ioan Cuza a dat pentru prima oară pământ ţăranului român, el a socotit că îşi îndeplineşte o datorie. Azi, când statul dispune încă de pământul ţării, de pământul ţăranului român, acesta e adesea silit să-şi irosească timpul prin tribunale. Pământul lui, pământul moştenit de la părinţi şi bunici, a fost împărţit după bunul plac al unor funcţionari, iar statul întârzie de mai bine de cinci ani să înmâneze oamenilor titlurile de proprietate care să-i facă stăpâni pentru totdeauna pe pământul lor. Noi vrem să se isprăvească, odată pentru totdeauna, cu această sabotare a proprietăţii dumneavoastră. Noi vă garantăm, aşa cum ne-am angajat în Contractul cu România, ca titlurile de proprietate să fie eliberate în 200 de zile. Mă angajez ca ţăranii să fie scutiţi prin lege de plata impozitului agricol până în anul 2000 şi statul să-i susţină pe agricultori prin credite cu dobânzi subvenţionate.

România lui Cuza s-a clădit pe respectul faţă de proprietarul rural, căruia i-a dat pământ, dar i-a dat şi şcoli. Nu putem construi o Românie modernă cu sate părăsite de profesori şi şcoli părăsite de elevi. Noi vrem să susţinem şcoala românească. Noi vrem reînvierea învăţământului pentru toţi: prin burse pentru copiii dumneavoastră încă din gimnaziu şi prin creşterea bunei stări a fiecărui gospodar, astfel încât nimeni să nu pregete să-şi trimită copiii la carte.



Vrem ca satele noastre să fie bogate şi curate, să aibă drumuri bune, nu noroi ca acum, să aibă lumină electrică şi telefon, apă curentă şi aer curat, în aşa fel încât gospodarii să fie mândri de satul lor, profesorii, medicii, inginerii agronomi să-şi găsească aici rostul, iar tinerii să meargă să înveţe cu bursă la universităţi şi să dorească ei înşişi să revină în satul lor, pe pământul lor, ca specialişti respectaţi. Vrem să trecem de la satul care alungă la satul care atrage, la ferme prospere şi la obştii prospere, pe care să întemeiem adevărata modernizare a României de mâine. Puteţi avea încredere în angajamentele noastre, în Contractul cu România, care va da viaţă acestui sat modern, care va asigura pensii la la oraş ţăranilor vârstnici şi sprijinul financiar de care ţăranul are atâta nevoie.

Cum am putea intra în Europa cu drumuri înglodate, cu lampă de gaz, cu apă cărată de la fântâna satului? Cum putem intra în Europa fără medici, fără agronomi, cu şcoli dărăpănate şi pustii? Preşedintele Iliescu şi PDSR vă promit acum câte un calculator în fiecare clasă, fără măcar să ştie că în satele noastre nici curentul electric nu merge cum ar trebui. Asta înseamnă să pui carul înaintea boilor! Noi trebuie să modernizăm ţara din temelii şi nu să căutăm podoabe lucioase care să ascundă greutăţile şi mizeria în care încă se zbate satul românesc. Ar fi bine să avem un calculator în fiecare clasă, dar pentru asta trebuie mai întâi să avem câte un profesor în fiecare clasă, elevi în fiecare clasă, lumină şi căldură în fiecare clasă.



România lui Cuza s-a clădit pe lege şi pe cinste. Câţi dintre funcţionarii, dintre politicienii, dintre şefii de azi s-ar cuveni să umble cu ocaua atârnată de gât, să-i vadă toţi că au înşelat la cântar? Eu vă chem să-i dăm de gol, începând cu cei mai mari şi mai ticăloşi, cu cei care, vreme de şapte ani, au râs de noi şi de cinstea noastră, au strâns în taină averi murdare şi, în şapte ani, ne-au furat ţara. Vă chem să punem capăt jafului organizat pe care regimul Iliescu îl favorizează. Vă chem să dăm de gol pe aceia care fură din munca cinstită a altora pentru a-şi umple cu neruşinare buzunarele şi conturile în bănci. Vă chem să aducem în fruntea ţării oameni curaţi şi cinstiţi. Vă asigur că în Convenţia Democrată există asemenea oameni care au o meserie cinstită, care sunt respectaţi, şi care au trăit cinstit şi cumpătat o viaţă de om. Cum credeţi că asemenea oameni s-ar apuca aşa, deodată, să dea cinstea pe ruşine? Vă făgăduiesc că vom fi neîndurători cu oricine ar călca legile! Vă promit că, în jurul meu, nu se vor afla decât oameni de ispravă, care pun binele ţării deasupra foloaselor trecătoare. Vă promit că legea va fi aplicată în mod egal pentru toţi şi că nimeni nu va fi mai presus de lege. Aşa s-a întemeiat România lui Cuza; aşa se va înălţa România pe care o dorim!

Pentru aceasta avem nevoie de oameni politici care să fi împărţit cu noi necazurile şi grijile de fiecare zi; care să ştie să asculte zi şi noapte glasul ţării. Miniştrii din palate şi preşedinţii din elicopter nu au cum auzi vocea mulţimii. Vă promit să fiu un preşedinte pentru toţi românii; un preşedinte al celor care se zbat pentru o pâine, al celor care stau azi la coadă pentru o butelie, al celor care au şi ei dreptul la apă caldă, un preşedinte al celor care scriu cereri pe care acum nimeni nu le citeşte. Vreau să câştig alegerile în numele şi pentru apărarea celor pe care cei ce îi conduc de şapte ani nu i-au lăsat decât să piardă.


Vă chem ca, vreme de două luni, să chibzuiţi bine la felul în care vreţi să arate ţara în anul 2000. Trebuie să punem degetul pe rană! Să aflăm unde s-a greşit, dar şi cine a greşit. Să spunem din vina cui fiii Moldovei sunt siliţi şi acum să pribegească prin străini ca să găsească de lucru, în loc să trăiască acasă la ei, gospodari respectaţi ai unei Moldove bogate şi primitoare. Să aflăm din vina cui bărbaţii acestei ţări sunt nevoiţi să-şi vândă munca pe nimic; femeile au ajuns să nu-şi mai dorească prunci, copiii să nu mai meargă la şcoală, iar bătrânii, după munca de o viaţă, să nu-şi mai poată trăi bătrâneţile. Guvernanţii de azi trebuie să ne răspundă de ce ne-au adus aici!

Vreme de două luni, cei care ne-au condus şi ne-au minţit mai bine de şase ani îşi vor aduce aminte în sfârşit şi de dumneavoastră. Vreme de două luni, vor încerca să îngheţe preţurile, pentru ca la iarnă totul să se scumpească întreit. Vreme de două luni, vor mai schimba, pe ici, pe colo, câte un ministru cu un alt ministru, câte un prefect cu un alt prefect, fără să recunoască că cei schimbaţi nu şi-au făcut datoria. Vreme de două luni vor promite marea cu sarea, vor vorbi de respectarea legii şi de lupta împotriva corupţiei, fără ca măcar unul dintre cei care a călcat legea să fie pedepsit. Fiindcă nu-şi amintesc de alegători decât odată la patru ani, avem nu doar dreptul, ci şi datoria ca, odată la patru ani, să-i tragem la răspundere şi să-i dăm jos.

După ce patru ani şi-au râs de noi şi ne-au furat ţara, vor veni să spună că au învăţat din greşeli şi cât de mult s-au schimbat. Eu zic să-i schimbăm noi cu totul! Să le dăm ocazia să devină, în fine, cetăţeni obişnuiţi ca şi noi. Să coboare din maşini, să nu mai sperie lumea cu sirenele şi cu paznicii lor mascaţi, să vadă şi să audă de aproape glasul şi chipul adevărat al acestei ţări. Să-i înlocuim cu oameni curaţi şi cinstiţi, mai tineri, mai competenţi, mai responsabili.

România întemeiată de Cuza n-a fost clădită de vechili în caftane, pricepuţi să ţeasă intrigi politice, să dea şi să ia peşcheşuri, să pună biruri pe spinarea ţării. România modernă a fost clădită de oameni moderni, de ingineri şi de profesori, de slujbaşi şi de oşteni cu simţul onoarei şi al dreptăţii, cu multă ştiinţă de carte şi cu încă şi mai multă iubire de patrie. Strămoşii noştri au cutezat să le încredinţeze acelor bărbaţi destinul României. Să cutezăm şi noi să încredinţăm soarta ţării, în prag de veac şi de mileniu înnoit, acelor femei şi bărbaţi care vor din adâncul inimii o Românie înnoită, democratică şi prosperă.

Fără aceşti oameni noi, nu putem trăi vremuri noi. Fără un preşedinte care să fie duşmanul corupţiei, garantul legii şi ordinii în ţară nu vom putea progresa. Va fi dreptate pentru toţi doar atunci când vom avea o conducere dreaptă, o conducere de care să se teamă doar hoţii. Va fi dreptate pentru toţi doar atunci când preşedintele va fi al tuturor cetăţenilor acestei ţări şi când el va respecta primul toate legile şi întreaga Constituţie. Mă leg în faţa dumneavoastră să fiu acest preşedinte de care ţara are nevoie; să lupt pentru lege şi dreptate aşa încât hărnicia şi cinstea să fie răsplătite, iar fărădelegea să fie pedepsită fără excepţie.

România modernă s-a clădit prin unitatea tuturor românilor: ţărani şi învăţători de ţară, boieri luminaţi şi orăşeni, moldoveni şi munteni, alături de care fii ai Ardealului şi ai Banatului, ai Crişurilor şi ai Maramureşului s-au luptat şi s-au trudit pentru idealul unirii tuturor într-o singură ţară. România de azi este însă o ţară dezbinată, în care guvernanţii, începând cu preşedintele ţării, nu au vrut să asculte decât glasul celor care i-au lăudat şi i-au linguşit. Dacă vrei să readuci ţara în matcă, nu poţi fi preşedinte doar pentru cei care te aplaudă. România e mai presus de aplauze.

Pentru a sluji ţara trebuie să ne unim din nou. Nu avem vreme de vrajbă, dacă vrem să mergem înainte. Nu putem să ne irosim forţele şi timpul luptându-ne între noi. A venit vremea ca, din nou, Moldova să se alăture Munteniei, să ne strângem iarăşi laolaltă cu Ardealul şi Banatul, cu Ţara Crişurilor şi cu Maramureşul. Cărturarii să stea iarăşi la loc de cinste şi fiecărui cetăţean să i se respecte drepturile, onoarea, libertatea de a gândi şi de a acţiona pentru binele lui, al familiei sale, al ţării. A venit timpul ca, împreună, noi toţi, cetăţeni ai României, să ne luăm ţara înapoi de la cei ce ne-au furat-o. A venit vremea ca Hora Unirii să nu mai fie rechiziţionată de un singur partid şi să redevină simbolul nostru, al tuturor cetăţenilor acestei ţări, fraţi şi prieteni în cuget şi simţiri. De aceea vă chem să ne unim cu aceeaşi bărbăţie şi cutezanţă ca înaintaşii noştri, să pornim împreună pe drumul greu, dar necesar de a reclădi ţara, pe drumul care ne va reda tuturor mândria şi demnitatea. „Hai să dăm mână cu mână, cei cu inima română”! Pentru binele nostru, pentru binele şi bunul nume al ţării, pentru viitorul copiilor noştri.

Dumnezeu să binecuvânteze România!

 Printr-o tragică încercare a destinului, de mai bine de şase ani, prea mulţi români se urăsc unii pe alţii. Se urăsc pe motive politice, se urăsc pe motive sociale, se urăsc pe motive etnice. În aceşti şase ani, am văzut români bătînd cu sălbăticie alţi români, am văzut români dorind altor români moartea, am văzut români speriaţi, am văzut români săraci şi lipsiţi de puterea de a mai spera.

În aceşti şase ani, au fost învrăjbite familiile între ele, au fost învrăjbiţi vecinii între ei, au fost învrăjbite generaţiile între ele. Destul! Trecutul ne-a învrăjbit, a venit vremea ca prezentul să ne unească.

Mi-am început campania la Ruginoasa unde e treaz spiritul Unirii lui Cuza; o continui aici, la Alba Iulia, unde s-a făurit Marea Unire şi la Blaj, unde românii s-au înfrăţit pentru libertate şi progres. În aceste două luni în care voi străbate ţara, voi vorbi depre reconcilierea între români. Înainte de a reface legăturile de prietenie cu statele vecine, înainte de a privi spre Europa, trebuie ca noi, cetăţenii şi fiii aceleiaşi ţări, România, să ne iertăm şi să ne împăcăm între noi. Am trecut prin decenii de războaie, prin ani de înfruntare; a venit vremea să facem pace unii cu alţii. Dacă ne va fi bine, ne va fi bine împreună; dacă ne va fi rău, ne va fi rău tuturor.

Acum, în ceasul al doisprezecelea al domniei lor, cei care ne-au învrăjbit încearcă din nou să ne învrăjbească. De aceea, voi spune răspicat: de noi nu trebuie să se teamă decât cei ce nu vor respecta legea; noi nu vrem să umplem puşcăriile, ci doar să asigurăm protecţia fiecărui cetăţean. Noi vrem puterea pentru binele tuturor românilor, pentru a o folosi pentru oamenii acestei ţări. Nu vrem încă patru ani de ură; vrem patru ani de solidaritate şi progres.

Vrem să ne întoarcem cu gândul în trecut doar pentru a regăsi acolo valorile României perene, pentru a regăsi forţa de a gândi despre un viitor liber şi demn al României. Istoria noastră ne dă forţa de a lupta pentru România. Noi suntem urmaşii legitimi ai forţelor politice care au construit România. Noi suntem forţa politică legitimă a schimbării acum, a regăsirii acum a identităţii naţionale. Noi venim împreună din istoria regăsită a neamului şi ne îndreptăm cu inteligenţă şi curaj spre România anului 2000: spre acea ţară pe care noi o iubim şi o respectăm, spre acea ţară pe care guvernanţii de azi o dispreţuiesc şi o fură.

Guvernanţii de azi se tem de istorie fiindcă ştiu că nu o merită; guvernanţii de azi se tem de istorie fiindcă simt că vântul istoriei bate împotriva lor, că această ţară pe care au minţit-o, au jefuit-o, au umilit-o cu trufia lor de ciocoi nu se mai lasă nici minţită, nici jefuită.

Guvernanţilor de azi le e frică de experienţa generaţiilor trecute, fiindcă ea ne arată că, sub o guvernare inteligentă şi generoasă, românii au izbutit să-şi transforme ţara în câteva decenii dintr-o provincie rurală, săracă şi neînsemnată, într-un stat modern şi democratic. Guvernanţii de azi se tem de acest trecut, cum se tem şi de viitor, fiindcă şi trecutul şi viitorul ne aparţin nouă, şi nu lor. Nu mai avem nevoie de o asemenea guvernare.

Noi vom şti să guvernăm astfel încât să redăm românilor încrederea în propriile forţe. Vom şti să guvernăm cu imaginaţie şi luciditate, să stimulăm creativitatea, inteligenţa şi vrednicia fiecărui cetăţean, să-i acordăm fiecăruia şansa de a fi cel mai bun, şi ţării posibilitatea de a se afirma la adevărata ei valoare în concertul naţiunilor lumii. Noi vom fi, în fine, acea guvernare care crede ea însăşi în acest ţel şi în capacitatea poporului român de a-l atinge; noi vom fi guvernarea care va şti să nu risipească nici resursele ţării, nici energiile oamenilor. Putem încă recupera decalajele. Acum.

Singurul program politic al regimului Iliescu a fost sărăcirea şi umilirea noastră; singurul program politic al PDSR şi al susţinătorilor regimului Iliescu este azi atacul murdar împotriva programelor noastre. Pentru că ei nu au nici un program, ci doar vorbe; pentru că ei promit că vor face acum ce nu s-au învrednicit şi nu au vrut să facă de când au pus mâna pe putere; pentru că ei nu se pot lăuda decât cu mizeria în care au aruncat România. În fiecare zi, pe toate posturile de radio şi de televiziune, PDSR repetă într-una aceeaşi poveste: că programul nostru, Contractul nostru cu România, nu poate fi aplicat, că noi am aduce de-a valma moşierii şi inflaţia, şomajul şi răzbunarea absurdă. Aceste minciuni se repetă, aşa cum se repetă candidaturile unora de şapte ani încoace. Noi vorbim de drumuri pietruite, de curent electric, de redarea pădurilor de la stat, care le-a luat abuziv, iar guvernanţii ne explică mereu că nimic nu se poate, că aşa este soarta noastră şi a ţării să răbdăm ca pe o condamnare mizeria şi umilinţa. Acest Guvern care nu ştie decât să-şi îmbogăţească miniştrii şi protejaţii, acest partid care nu există decât pentru a menţine la putere o clică şi pentru a gravita la nesfârşit în jurul lui Ion Iliescu, aceste forţe lipsite de legitimitate şi de viitor nu au dreptul moral şi politic să decidă ce se poate şi ce nu în România. Noi avem acest drept. Noi avem principii şi oameni competenţi, noi avem voinţa politică necesară pentru a schimba, în fine, chipul şi destinul României.

Noi nu propunem ţării un program complicat şi abstract, noi nu propunem un viitor îndepărtat şi incert. Noi propunem un program pentru ziua de azi. Fiecare român are dreptul să fie acum liniştit şi prosper; fiecare român are dreptul acum să fie mândru că e român. Au fost sacrificate zadarnic generaţii întregi pentru false proiecte de viitor,  absurde şi inumane. A venit vremea ca politica să aducă roadele muncii cinstite în fiecare casă, pe masa fiecăruia şi în sufletele tuturor. Noi vom şti să facem asta, noi vom şti să chibzuim cu grijă şi dragoste de ţară la priorităţile României.

Vă chem pe toţi acum să dăm din viaţa noastră aceste două luni. Să chibzuim şi să lucrăm două luni pentru victoria în alegeri a Convenţiei Democrate, să lucrăm două luni pentru patru ani de istorie în care să învăţăm din nou mândria de a fi români.

Azi, când toată suflarea creştină aduce închinare Maicii Prea Sfinte Născătoare de Dumnezeu, Maria, cea care deschide calea de răscumpărare întregului neam omenesc, făgăduiesc solemn să închin tot gândul şi toată fapta mea reconcilierii naţionale.

Când am hotărât să vin în Teleorman, am aflat că aici se mai păstrează vechea şi buna tradiţie a Sfatului Bătrânilor. Aşa că, o să vă spun ce am de spus, după care am să rog mai marii acestui Sfat să-mi dea şi mie unele poveţe.

Multe din legile scrise şi mai întâi nescrise s-au născut la noi, ca şi la alţii, din tradiţii. „Batem palma?” este un alt fel de a spune „Ne-am înţeles, eu fac asta, dumneata faci asta” – şi totul după reguli simple: facem cum trebuie şi la timp. Aşa s-au născut contractele.

Aş face însă referire la tradiţia aceasta, care este şi a dumneavoastră, de a nu vă spune părerea înainte de a şti exact cum stau lucrurile. Astăzi, la oraş mai cu seamă, dar şi pe uliţă sau la bodegă, toată lumea ştie ce n-a văzut, crede ce a auzit şi-i pune pe alţii la zid aşa, dintr-o dată, fără nici o chibzuială. Mulţi se răzgândesc cu uşurinţă când e vorba de ce au promis ei, dar aproape niciodată când e vorba să-l judece pe altul. „Las’ că ştim noi, nu ne mai învăţaţi voi pe noi” poţi să auzi la fiecare colţ de stradă. Ei bine, tocmai aici înţeleg că stă rolul şi influenţa dumneavoastră. Dacă peste tot, în toate colectivităţile, mai mici sau mai mari, oamenii ar vrea să înveţe să stea de vorbă şi cum să stea de vorbă, lucrurile ar merge altfel şi toată societatea ar avea de câştigat.

Vreau să vă spun că lucrurile nu merg bine şi pentru că există o distanţă mare, ca să nu zic o ruptură, între stat şi sat. Oamenii statului nu prea ştiu cum o duc oamenii satului. Nu se întreabă ce au de făcut ca satele să se ridice şi, mai ales, cu ce le-a rămas statul dator satelor. Au ţăranii pământ şi unelte? Au şcoală şi dascăli? Au doctor? Au cum ajunge în satul vecin la primărie sau la oraş?

Dacă vrea să fie un stat modern, democratic şi civilizat, dacă vrea „să intre în Europa”, statul român nu poate pleca doar cu câteva bunătăţi în traistă şi să-şi lase „acasă” satele şi nevoile.

România fără sat şi fără ţărani n-ar mai fi România. Pământul cel rodnic şi invidiat îl au satele, agricultura o fac ţăranii şi tot ei ne păstrează tradiţiile şi buna cuviinţă – atâtea câte au rămas.

Dumneavoastră ştiţi că la vot aveţi de ales între o mulţime de candidaţi pentru Parlament şi din 16 candidaţi la Preşedinţie. Eu candidez în numele partidelor şi organizaţiilor cetăţeneşti care formează Convenţia Democratică. Aceasta s-a gândit că toate promisiunile sale din campania electorală să le scrie negru pe alb într-un Contract cu România, adică cu dumneavoastră.

Iată, cineva tocmai întreabă: dacă CDR a semnat contractul, ceilalţi cum fac, cum semnează? La dumneavoastră, semnătura e votul, ştampila pe care o puneţi sau nu o puneţi pe Cheie, adică pe semnul electoral al CDR. Dacă voturile pentru Cheie vor fi destule şi ţara o să aibă un guvern CDR, atunci Convenţia va trebui să-şi îndeplinească tot şi exact ce scrie în contract. Iar dacă nu o va face, în contract scrie clar: ori ne dăm demisia, ori dumneavoastră aveţi dreptul să renunţaţi la noi.

Scrie în Contract şi aşa m-am angajat şi eu, la Ruginoasa, unde am deschis campania electorală, că, până în anul 2000, ţăranii nu vor plăti impozit agricol. Am promis, de asemenea, că guvernul CDR va da o lege pentru ca ţăranii desproprietăriţi de comunişti să-şi primească înapoi tot pământul şi pădurile.

În faţa ţăranilor din Ruginoasa şi a altor mii de ţărani veniţi acolo din alte sate din Moldova, m-am angajat, aşa cum astăzi mă angajez în faţa dumneavoastră că, dacă voi fi ales Preşedintele României, voi urmări îmbunătăţirea condiţiilor de viaţă din sate prin pietruirea şi iluminarea drumurilor, alimentarea cu apă, conectare la reţeaua telefonică, repararea şcolilor şi mărirea pensiilor.

Ca părinte şi profesor, ştiu demult ce greu vă este să vă întreţineţi copiii la şcoală. Dar ei trebuie să înveţe ca şi ceilalţi copii. Ţara are nevoie de mintea lor, de talentul lor, de meseriile pe care le vor învăţa. Voi sprijini guvernul CDR să creeze cât mai multe înlesniri, să acorde burse şi gratuităţi, pentru ca nepoţii dumneavoastră să vină la liceu şi la universitate.

Bunicii mei au fost ţărani, tatăl meu a fost agronom, mama stă acum la ţară. ªtiu ce a însemnat şi ce înseamnă satul şi ţăranii pentru România. Le ştiu greutăţile. Vreau să fiu un preşedinte al tuturor românilor, al celor care se zbat pentru o pâine, al celor care stau la coadă pentru o butelie, al celor care au şi ei dreptul la lumină şi apă caldă, al celor care scriu cereri pe care acum nu le citeşte nimeni.

Sunt convins că, după patru ani, când îmi voi încheia mandatul de preşedinte, satele româneşti vor fi mai bine gospodărite, se vor ridica multe case noi şi acareturi solide, pământul va fi lucrat cum trebuie şi roadele vor fi mai bogate.

Este bine cunoscut faptul că integrarea europeană şi euro-atlantică reprezintă obiectivele strategice de prim rang şi de primă urgenţă ale României de astăzi. Suntem conştienţi că aderarea la NATO şi Uniunea Europeană presupune abordări, negocieri, perioade de adaptare şi calendare de integrare diferite, ceea ce implică un mare efort diplomatic. Acest efort trebuie dublat de un efort intens de însănătoşire a economiei şi a finanţelor ţării, pentru a ne înscrie pe o linie de compatibilitate cu standardele internaţionale.

În contextul acestui an crucial, când o serie de decizii va redesena arhitectura politică şi strategică a Europei, simt nevoia să precizez că reforma radicală şi rapidă, aşa cum este ea gândită de statul român, nu reprezintă o strategie de vitrină datorată exclusiv integrării, ci înseamnă, mai întâi de toate, singura opţiune viabilă a României, singurul drum care ne poate duce de la izolare la cooperare, de la stagnare la o societate modernă, de la sărăcie la un viitor demn.

România începe acum un proces de reformă reală cu mari întârzieri faţă de alte state din centrul Europei. Noi ştim că nu numai pentru oamenii de afaceri, dar şi pentru ţări, timpul înseamnă bani. Mai mult decât atât, timpul, enunţarea şi respectarea unui anumit program şi a unui anumit ritm de reformă înseamnă credibilitate. Este obligatoriu un ritm intens de lucru şi mai ales este vital pentru noi să realizăm un adevărat tur de forţă în domeniul legislativ şi administrativ.

Am învăţat din greşelile trecutului şi nu vom repeta greşeala de a considera că liberalizarea preţurilor este prin ea însăşi suficientă pentru a avea o economie de piaţă. Această măsură va fi cuplată cu un proces rapid de privatizare şi de demonopolizare, pentru că numai după finalizarea acestora semnalul preţurilor va reflecta realitatea economică.

Accelerarea privatizării se va face în primul rând printr-un program legislativ, dar, în acelaşi timp, ea va implica modificări substanţiale la nivelul organizării Fondului Proprietăţii de Stat prin simplificarea şi descentralizarea procedurilor de privatizare, prin măsurile necesare îndeplinirii condiţiilor pe care noi înşine le-am acceptat semnând acordurile FESAL şi ASAL.

Prin programul de privatizare vom oferi facilităţi serioase investitorilor strategici. Este vorba, desigur, despre acei investitori care deţin capital, know-how şi pieţe de desfacere, importante mai ales în cadrul privatizărilor societăţilor mari sau foarte mari. În acest context, prin simplificarea procedurilor, ne-am propus să scoatem la vânzare, săptămânal, un număr cât mai mare de societăţi comerciale. Că vor fi 50, cum s-a spus, sau mai puţin de 50, important este ca ele să fie cu adevărat atractive pentru investitorii străini şi în special pentru investitorii strategici pe care îi dorim.

Privatizarea trebuie făcută în condiţii care să asigure un teren de joc egal pentru toţi participanţii, fie că sunt străini, fie că sunt români. Pentru a ajunge la un asemenea statut, mai avem mult de lucrat, dar noi credem că într-un timp relativ scurt vom reuşi să facem tot ce trebuie în ceea ce priveşte regimul investiţiilor străine, în aşa fel încât el să permită repatrierea capitalurilor, a dobânzilor şi a dividendelor. În acelaşi timp, Legea privatizării băncilor îşi propune să nu mai limiteze procentul de acţiuni deţinut într-o bancă românească de către bănci străine cu renume incontestabil.

În următoarele luni, economia românească va fi obligată să-şi trateze chirurgical multe dintre rănile prin care se pierdea capital şi se iroseau resurse. Vor fi necesare măsuri dure, vor trebui închise unităţi nerentabile, în primul rând întreprinderile producătoare de mari pierderi. Mai multe complexe zootehnice vor intra într-un proces de privatizare sau, după caz, de lichidare. În multe alte societăţi comerciale vor avea loc restructurări care să conducă la obţinerea de profituri, în condiţiile eliminării vechiului sistem al subvenţiilor de stat.

Din punctul de vedere al logicii economice, acestea sunt măsuri absolut necesare. Pe moment, însă, ele vor crea, şi noi trebuie să spunem deschis acest lucru, o serie de probleme sociale, multe dintre ele grave, pentru care Guvernul s-a înarmat cu programe de protecţie socială. Este vorba de programe sociale focalizate, care se adresează  în special segmentelor celor mai defavorizate: familii cu mulţi copii, oameni în vârstă, oameni cu pensii sociale.

Subliniez rolul important al Băncii Mondiale, al Fondului Monetar Internaţional şi al programelor Uniunii Europene în ceea ce priveşte conceperea, finanţarea şi, sper, de acum înainte, derularea acestor programe. Am mulţumit public acestor organisme internaţionale pentru modul în care au perceput exact situaţia în care ne aflăm. Pentru că trebuie să spun că n-a fost uşor nici pentru marile organisme internaţionale să perceapă caracteristicile momentului economic şi social prin care trece România.

Odată cu crearea instituţiilor proprii economiei de piaţă este nevoie şi de impunerea unor reguli specifice acestui sistem. Aplicarea acestor reguli, cum ar fi cele privitoare la piaţa valorilor imobiliare, la protecţia consumatorului sau la faliment trebuie supravegheată permanent, aplicarea măsurilor de stimulare sau, după caz, de sancţionare fiind singura cale prin care asemenea norme capătă un conţinut real.

Succesul reformei economice depinde de felul în care ea este  trăită de cei săraci şi de păstrarea acestui capital foarte important, care se numeşte stabilitate internă. Statutul nostru de pilon de stabilitate regională nu trebuie irosit.

Alături de responsabilitatea noastră asumată până la capăt, există şi o responsabilitate europeană pentru acest moment în care, în unele ţări din jurul nostru, situaţia se degradează şi este pusă în cauză funcţionarea instituţiilor democratice. Am spus acest lucru cu claritate şi în faţa forurilor internaţionale şi în întâlnirile cu oameni de afaceri. Este mult mai ieftin să păstrezi un palier de referinţă al reformelor democratice pentru care nu ai efectuat mari cheltuieli, decât să cheltuieşti enorm pentru a repara ceea ce s-a stricat în momentul în care s-a produs o criză. O criză care, de multe ori, produce nu numai efecte locale, ci şi efecte regionale.

Întrebarea, pe care şi-o pun cei care urmăresc acum, cu atenţie, ceea ce se întâmplă la noi, este: vor reuşi românii să ducă până la capăt acest ambiţios program de reformă economică, care înseamnă terapie de şoc? Vor reuşi sau nu? Vor reuşi ei să-şi respecte angajamentele? Va duce aceasta la o reacţie socială pe care o vor putea controla? La aceste întrebări răspunsul nostru este: da, vom reuşi!

Specialiştii din lumea băncilor şi a oamenilor de afaceri ştiu foarte bine că, spre deosebire de ceea ce îşi imaginează cei mai mulţi oameni din afara acestei lumi, capitalul cel mai important nu sunt banii, ci încrederea. Or, noi am reuşit în trei luni, numai în trei luni, să ameliorăm modul în care românii erau percepuţi în general ca oameni plini de imaginaţie, cu viteză de gândire, simpatici, care promiteau mult, dar apoi nu mai respectau ceea ce au promis, după care consumau şi mai multă imaginaţie şi inteligenţă pentru a explica de ce s-a întâmplat aşa.

Nu spun că nu vom avea probleme foarte mari, nu spun că nu vom avea, probabil, manifestări de protest. Reforma a început iar rezultatele pozitive nu vor apărea înainte de doi – trei ani. Costul social a venit imediat şi este deja resimţit de o mare parte a populaţiei.

Sondajele de opinie sunt favorabile intensificării reformei şi asistăm la o creştere a încrederii în moneda naţională. Este adevărat că în România dăinuie o vorbă de duh, nu lipsită de regrete: „orice minune durează trei zile”. Astăzi însă, cred că a devenit limpede pentru noi toţi că trebuie să facem din economia de piaţă, prin succesul ei, o minune pentru totdeauna.


Reuniunile cu caracter economic şi financiar se succed acum la Bucureşti în ritm rapid. Aceasta arată că Bucureştiul, mult timp uitat, devine un loc atractiv. Atunci când numărul băncilor va fi mai mare decât cel al conferinţelor, semnalul va fi şi mai bun.

Fraudele şi gravele distorsiuni din domeniul economico-financiar nu au fost aproape niciodată abordate cu sinceritate, competenţă şi responsabilitate. Suportăm în plus handicapul lipsei de comunicare cu organismele internaţionale şi cu oamenii de afaceri străini în măsură să se implice şi să dinamizeze procesul de reformă economică.

Factorii de decizie din sfera economico-financiară vor trebui să promoveze şi să realizeze cât mai convingător o schimbare  a politicii economice, pentru ca oferta României pe piaţa de capital să genereze  înţelegere şi interes din partea mediilor politice, economice şi financiare internaţionale.

Programul de reformă economică a primit recunoaşterea organismelor internaţionale implicate în derularea lui. Nu putem omite uriaşele costuri pe care le impune realizarea reformei. Un sprijin extern consistent este indispensabil. Noi nu solicităm acest sprijin sub forma unui ajutor. Noi avem de propus o afacere serioasă şi cei care au curajul să investească acum vor fi şi cei avantajaţi.

Criza de capital cu care se confruntă economia românească nu poate fi depăşită decât prin atragerea unor investitori de anvergură. Tocmai de aceea, asigurarea unui cadru investiţional cât mai avantajos pentru capitalul extern este un obiectiv prioritar. Parlamentul a legiferat posibilitatea investitorilor străini înregistraţi ca persoane juridice în România de a deţine în proprietate terenul pe care urmează să-şi desfăşoare activitatea. În perspectivă imediată, vor fi luate măsuri de demontare a sistemului birocratic centralizat, asigurarea transparenţei în procesul de privatizare şi derularea acestuia după regulile şi cu instrumentele specifice economiei de piaţă.

Acordarea unor facilităţi suplimentare investitorilor străini este de natură să facă piaţa românească mai tentantă. Dar şi aici este clar că sistemul de concurenţă îşi va spune cuvântul. În acest sens va trebui consacrată preeminenţa valorii investiţiilor faţă de preţul de vânzare în procesul de privatizare. În ceea ce priveşte investitorii de portofoliu pe pieţele de capital, sunt aşteptate schimbări legislative care să garanteze o formă de confort a investitorilor financiari minoritari prin structuri care vor asigura o administrare conformă standardelor occidentale.

Nu putem omite necesitatea unor reglementări care să garanteze repatrierea profitului din capitalul investit şi revizuirea drastică a sistemului fiscal.

Criza de capital cu care se confruntă economia românească nu poate fi depăşită decât prin atragerea unor investitori de anvergură. Tocmai de aceea, asigurarea unui cadru investiţional cât mai avantajos pentru capitalul extern este un obiectiv prioritar. Parlamentul a legiferat posibilitatea investitorilor străini înregistraţi ca persoane juridice în România de a deţine în proprietate terenul pe care urmează să-şi desfăşoare activitatea. În perspectivă imediată, vor fi luate măsuri de demontare a sistemului birocratic centralizat, asigurarea transparenţei în procesul de privatizare şi derularea acestuia după regulile şi cu instrumentele specifice economiei de piaţă.

Acordarea unor facilităţi suplimentare investitorilor străini este de natură să facă piaţa românească mai tentantă. Dar şi aici este clar că sistemul de concurenţă îşi va spune cuvântul. În acest sens va trebui consacrată preeminenţa valorii investiţiilor faţă de preţul de vânzare în procesul de privatizare. În ceea ce priveşte investitorii de portofoliu pe pieţele de capital, sunt aşteptate schimbări legislative care să garanteze o formă de confort a investitorilor financiari minoritari prin structuri care vor asigura o administrare conformă standardelor occidentale.

Nu putem omite necesitatea unor reglementări care să garanteze repatrierea profitului din capitalul investit şi revizuirea drastică a sistemului fiscal.

În acest context, se impune o politică de însănătoşire a sistemului bancar printr-un program coerent de reformă. Există încă prea multe elemente de natură să greveze asupra activităţii băncilor, iar unele dintre ele, cele mai grave de altfel, au condus la colapsuri de proporţii. Aceste cazuri trebuie să rămână excepţii, deşi faptul că se recunoaşte falimentul unei bănci arată, mai degrabă, însănătoşirea sistemului bancar.

S-a acţionat deja, cu succes, pentru a asigura o independenţă reală a Băncii Naţionale. Nu se va mai repeta situaţia în care fostul guvern a obligat Banca Naţională să facă emisiuni cu acoperire fictivă. Este necesară şi crearea unor premise solide pentru ca Banca Naţională să-şi poată exercita funcţia de control al băncilor comerciale. Pe de altă parte, este esenţial ca procesul de privatizare a băncilor să înceapă pe baza unei legi clare, să existe garanţiile unei proceduri echitabile pentru toţi investitorii interesaţi şi o disciplină financiară autentică, protejată de orice element discriminatoriu.

Se ştie că România a început procesul de reformă reală cu mare întârziere faţă de alte ţări foste comuniste din Europa Centrală şi de Est. Programul actual de reformă şi în general programul politic al noii guvernări urmăresc, în mod esenţial şi decisiv, obiective care ţin de interesul nostru naţional. Programele de restructurare economică, de atragere a investiţiilor străine şi de reformă a sistemului bancar reprezintă componente imuabile ale atingerii acestor obiective.

Faptul că insistăm ca oferta noastră să fie înţeleasă, în adevăratul ei sens şi la adevăratele ei dimensiuni, ca şi faptul că insistăm în promovarea unei noi oferte de privatizare şi investiţii în România nu trebuie înţelese ca demersuri de circumstanţă. Suntem sinceri şi fermi în afirmarea eforturilor noastre de integrare, în spiritul valorilor pe care comunitatea europeană le-a instituit şi le promovează. Din moment ce ne identificăm şi ne regăsim în aceste valori, ne considerăm îndreptăţiţi să o spunem şi să aspirăm la o recunoaştere a acestei voinţe.

Am deplină încredere că vocaţia democratică şi europeană a României va fi înţeleasă şi respectată. Atunci când am fost ales, în urmă cu câteva luni, să conduc pentru un timp destinul politic al ţării mele, am primit nu numai o misiune politică, ci şi misiunea de a veghea la buna gestiune a intereselor unei populaţii de 23 de milioane de oameni, a unei ţări cu importante resurse naturale, dar mai ales cu resurse umane înalt educate. Situată într-o zonă geopolitică ce îi conferă o perspectivă deosebită, România este interesată să intre în circuitul firesc al valorilor economice şi sociale. Iată de ce, pentru mine, a fi patriot astăzi înseamnă nu numai a scrie poezii, a face filozofie sau istorie în spirit patriotic, ci înseamnă a fi un bun manager şi a contribui la o mai bună organizare şi valorificare a bogăţiilor şi şanselor pe care România le are.

Orice intelectual din Europa Centrală şi de Est nu poate să nu se simtă mândru atunci când îi este dată şansa de a lua cuvântul în faţa profesorilor şi studenţilor Universităţii Caroline. Mai întâi, pentru că Universitatea din Praga, fondată în 1348, este cea mai veche din această parte a continentului nostru. În al doilea rând, pentru că, încă de la întemeierea sa, Alma Mater pragheză a fost un loc privilegiat, în care toleranţa şi spiritul critic s-au dezvoltat într-o deplină armonie şi s-au impus întregii Europe ca un exemplu demn de urmat. Am ales să ţin acest discurs de recepţie în limba latină, nu numai pentru că limba poporului căruia îi aparţin este o limbă romanică, dar şi pentru că latina a fost limba unificatoare a civilizaţiilor lumii antice şi limba universală a comunităţilor academice din Evul Mediu.

Universitatea medievală era, în sine şi pretutindeni, un spaţiu al disputei intelectuale şi al dezbaterii de idei. Universitatea pragheză a fost, în plus, laboratorul care a scos confruntarea opiniilor şi libera discuţie în afara zidurilor cetăţii universitare, propunându-le comunităţii politice, în ansamblul ei, ca pe nişte valori fundamentale ale modernităţii.

Întâlnindu-mă cu profesorii de azi ai Universităţii Caroline, m-am gândit la Jan Hus şi la toţi discipolii săi. Cred că lecţia pe care Jan Hus a predat-o întregii Europe, de la catedra sa din Universitatea pragheză şi din amvonul Catedralei Bethleem, este aceea a curajului de a garanta cu viaţa adevărul propriilor opinii. Jan Hus este primul intelectual european care a fost urmărit şi apoi dat morţii nu pentru faptele sale, ci pentru convingerile sale. Dincolo de mişcarea de idei care a tulburat rigiditatea secolului al XV-lea, rămâne pentru mine exemplară esenţa mesajului lui Hus: intelectualii au datoria, atunci când raţiunea şi rigorile ştiinţei pe care o slujesc o cer, să rişte să-şi formuleze opiniile în faţa autorităţilor politice chiar şi atunci când acestea le sunt ostile.

Universitarul este, aşa cum ne lasă să înţelegem istoria timpurie a Universităţii din Praga, cel care nu se teme să-şi contrazică contemporanii, cel care îndrăzneşte să înfrunte Puterea pe terenul ideilor, afirmând libertatea absolută şi inalienabilă a gândirii. Gândirea modernă a fost adesea o gândire captivă. De multe ori şi aşa cum s-a întâmplat prea adesea în epoca noastră, a totalitarismelor de diverse culori, Universitatea a fost obligată să devină o închisoare a gândirii. ªi poate că la Praga, mai mult decât oriunde, Universitatea a făcut acest lucru împotriva propriei voinţe şi conştientă că se îndepărtează de adevărata ei vocaţie.

Vocaţia fundamentală a Universităţii este Adevărul. La întemeierea sa, Universitatea a fost o corporaţie, o universitas în sensul în care dreptul medieval înţelegea acest termen, adică o comunitate de studenţi şi de magiştri al cărei rost esenţial era căutarea adevărului. Nu era vorba numai despre adevărul absolut, al revelaţiei creştine, ci despre adevărul complex, străbătut de îndoieli şi dileme, al raţiunii umane.

Într-o universitate, ideile nu triumfă una asupra celorlalte aşa cum se întâmplă în ideologii. Universitatea şi ideologia ar fi trebuit, de aceea, să se afle în permanenţă într-un ireconciliabil conflict. Aşa ar fi trebuit să fie. În astfel de termeni au gândit, probabil, fondatorii Universităţii din Praga, şi mă refer mai puţin la Papa Clement al VI-lea sau la regele Carol al IV-lea, cât la magiştrii şi studenţii din mijlocul cărora s-a ivit Jan Hus, pentru a străluci până la marginile de atunci ale Europei, reprezentate de Moldova. În cele din urmă, lucrurile s-au petrecut într-un mod diferit. ªi nu pentru că Hus a murit. Moartea sa nu a făcut decât să întărească în conştiinţa discipolilor săi pasiunea pentru toleranţă şi pentru gândirea independentă. Un adept al lui Hus, magistrul Jacob, şi-a pledat cauza în faţa principelui moldovean Alexandru cel Bun, în cadrul unei disputatio al cărei învingător a şi fost declarat.

Pe termen lung însă, asemenea dezbateri, ce se bizuie exclusiv pe forţa ideilor şi tăria convingerilor, nu s-au putut măsura cu forţa statelor. Mai întâi, cu forţa monarhiilor absolute care, după Muntele Alb, au înăbuşit vocaţia spre pluralism şi creativitate a Universităţii Caroline. Apoi, cu forţa statului modern şi, mai ales, a celui totalitar. Solidaritatea universitară

România nu a avut privilegiul Cehiei de a dispune de o Universitate medievală susţinută, am spune noi astăzi, de societatea civilă. Statul modern este cel care a creat şi a subvenţionat în secolul trecut universităţile româneşti. Dar, chiar universităţi de stat fiind, nu le-au rămas străine erudiţia şi gândirea critică. Dimpotrivă, universitarii români de la 1860 până în 1948 s-au străduit să parcurgă, într-un timp extrem de scurt, istoria multiseculară de care au beneficiat universităţi de prestigiul şi vechimea Universităţii din Praga.

Acest extraordinar dinamism nu a fost decât parţial curmat de instaurarea totalitarismului. După 1948, universităţile româneşti au rămas aproape singurele insule, fragile şi timide, de societate civilă. Universitatea din Bucureşti, în care m-am format ca intelectual şi cercetător şi unde mi-am desfăşurat întreaga activitate didactică, a fost vreme de cinci decenii unul dintre foarte rarele locuri în care puteai avea sentimentul că aparţii altei comunităţi decât cea pe care regimul comunist îşi făcea iluzia că o poate întemeia pe delaţiune şi minciună.

Acesta este unul dintre motivele pentru care, după 1989, universităţile româneşti au fost în măsură să ofere societăţii civile, în ansamblul ei, şi opoziţiei democratice, în particular, două dintre elementele sale cele mai solide: Solidaritatea Universitară, care este o asociaţie civică de profesori şi cercetători, şi Liga Studenţilor. Această constatare mă îndreptăţeşte să cred că faptul de a fi fost atât lider al Solidarităţii Universitare, cât şi rector al Universităţii Bucureşti după 1989, nu este un simplu accident biografic. Poate că stadiul maturizării societăţii civile româneşti şi procesul de consolidare a democraţiei în România au făcut ca acela care a primit în noiembrie 1996 din partea alegătorilor mandatul de a fi purtătorul de cuvânt al unei schimbări radicale să nu fie străin de mediul universitar.

Se spune că românii nu au reacţionat la totalitarism prin mişcări sociale sau intelectuale de amploarea Primăverii de la Praga ori a Cartei ’77. Nu ştiu dacă este aşa. Ceea ce ştiu însă, în mod nemijlocit, este că mulţi intelectuali români au traversat comunismul fără a-şi pierde demnitatea, la adăpostul Universităţii din Bucureşti, a Universităţii din Cluj, ori a celei din Iaşi. Fireşte, în aceste universităţi nu se putea spune totul şi se putea scrie destul de puţin din ceea ce gândeam. Am cunoscut, în schimb, un adevăr al raporturilor umane şi o calitate a relaţiilor intelectuale care nu cred că au existat, la o intensitate comparabilă, în multe alte locuri. Acest adevăr simplu şi direct ne-a ajutat să rezistăm, acest adevăr i-a făcut pe mulţi universitari să se simtă datori, după 1989, să se angajeze în acţiuni civice şi politice. În sfârşit, acest adevăr esenţial al legăturii comunitare dintre studenţi şi profesori ne determină astăzi să redăm Universităţii româneşti statura intelectuală şi morală la care o îndreptăţeşte apartenenţa sa la ilustra familie a universităţilor europene.


Acum, la sfârşit de mileniu, Universitatea se vede ameninţată şi agresată de o altă primejdie: economia de piaţă. Desigur, ca om care şi-a petrecut practic toată vârsta adultă în universitate, nu pot fi împotriva modernizării infrastructurii şi a introducerii anumitor criterii de performanţă în viaţa universitară. Cred, însă, că o prea mare importanţă dată eficienţei imediate, precum şi angajarea facultăţilor, catedrelor şi profesorilor într-un fel de cursă fără odihnă a finanţărilor riscă să ducă foarte curând la anularea vocaţiei originare a Universităţii.

Universitatea nu este şi nici nu trebuie să devină o instituţie oarecare a economiei de piaţă. Dacă s-ar întâmpla aşa, ea nu ar mai fi un loc al libertăţii, al reflecţiei şi al dezbaterii, iar miza formaţiei universitare, care este persoana umană, s-ar diminua simţitor.

Necesitatea de a moderniza rapid universităţile noastre nu trebuie să ne facă să trecem cu vederea că orice universitate adevărată este o parte constitutivă a Europei, atâta timp cât raţiunea, pluralismul şi toleranţa sunt valorile pe care îşi întemeiază demersul intelectual. Să nu sacrificăm tehnologiei şi economiei de piaţă adevărul simplu al raporturilor comunitare ce se ţes între oameni angajaţi împreună, pe drumul cunoaşterii.

Universitatea din Praga poate depune mărturie că, de aproape şapte secole, primatul raţiunii, libertatea conştiinţei, toleranţa şi pluralismul reprezintă tehnologia de vârf a Universităţii europene.

România nu a avut privilegiul Cehiei de a dispune de o Universitate medievală susţinută, am spune noi astăzi, de societatea civilă. Statul modern este cel care a creat şi a subvenţionat în secolul trecut universităţile româneşti. Dar, chiar universităţi de stat fiind, nu le-au rămas străine erudiţia şi gândirea critică. Dimpotrivă, universitarii români de la 1860 până în 1948 s-au străduit să parcurgă, într-un timp extrem de scurt, istoria multiseculară de care au beneficiat universităţi de prestigiul şi vechimea Universităţii din Praga.

Acest extraordinar dinamism nu a fost decât parţial curmat de instaurarea totalitarismului. După 1948, universităţile româneşti au rămas aproape singurele insule, fragile şi timide, de societate civilă. Universitatea din Bucureşti, în care m-am format ca intelectual şi cercetător şi unde mi-am desfăşurat întreaga activitate didactică, a fost vreme de cinci decenii unul dintre foarte rarele locuri în care puteai avea sentimentul că aparţii altei comunităţi decât cea pe care regimul comunist îşi făcea iluzia că o poate întemeia pe delaţiune şi minciună.

Acesta este unul dintre motivele pentru care, după 1989, universităţile româneşti au fost în măsură să ofere societăţii civile, în ansamblul ei, şi opoziţiei democratice, în particular, două dintre elementele sale cele mai solide: Solidaritatea Universitară, care este o asociaţie civică de profesori şi cercetători, şi Liga Studenţilor. Această constatare mă îndreptăţeşte să cred că faptul de a fi fost atât lider al Solidarităţii Universitare, cât şi rector al Universităţii Bucureşti după 1989, nu este un simplu accident biografic. Poate că stadiul maturizării societăţii civile româneşti şi procesul de consolidare a democraţiei în România au făcut ca acela care a primit în noiembrie 1996 din partea alegătorilor mandatul de a fi purtătorul de cuvânt al unei schimbări radicale să nu fie străin de mediul universitar.

Se spune că românii nu au reacţionat la totalitarism prin mişcări sociale sau intelectuale de amploarea Primăverii de la Praga ori a Cartei ’77. Nu ştiu dacă este aşa. Ceea ce ştiu însă, în mod nemijlocit, este că mulţi intelectuali români au traversat comunismul fără a-şi pierde demnitatea, la adăpostul Universităţii din Bucureşti, a Universităţii din Cluj, ori a celei din Iaşi. Fireşte, în aceste universităţi nu se putea spune totul şi se putea scrie destul de puţin din ceea ce gândeam. Am cunoscut, în schimb, un adevăr al raporturilor umane şi o calitate a relaţiilor intelectuale care nu cred că au existat, la o intensitate comparabilă, în multe alte locuri. Acest adevăr simplu şi direct ne-a ajutat să rezistăm, acest adevăr i-a făcut pe mulţi universitari să se simtă datori, după 1989, să se angajeze în acţiuni civice şi politice. În sfârşit, acest adevăr esenţial al legăturii comunitare dintre studenţi şi profesori ne determină astăzi să redăm Universităţii româneşti statura intelectuală şi morală la care o îndreptăţeşte apartenenţa sa la ilustra familie a universităţilor europene.

Acum, la sfârşit de mileniu, Universitatea se vede ameninţată şi agresată de o altă primejdie: economia de piaţă. Desigur, ca om care şi-a petrecut practic toată vârsta adultă în universitate, nu pot fi împotriva modernizării infrastructurii şi a introducerii anumitor criterii de performanţă în viaţa universitară. Cred, însă, că o prea mare importanţă dată eficienţei imediate, precum şi angajarea facultăţilor, catedrelor şi profesorilor într-un fel de cursă fără odihnă a finanţărilor riscă să ducă foarte curând la anularea vocaţiei originare a Universităţii.

Universitatea nu este şi nici nu trebuie să devină o instituţie oarecare a economiei de piaţă. Dacă s-ar întâmpla aşa, ea nu ar mai fi un loc al libertăţii, al reflecţiei şi al dezbaterii, iar miza formaţiei universitare, care este persoana umană, s-ar diminua simţitor.

Necesitatea de a moderniza rapid universităţile noastre nu trebuie să ne facă să trecem cu vederea că orice universitate adevărată este o parte constitutivă a Europei, atâta timp cât raţiunea, pluralismul şi toleranţa sunt valorile pe care îşi întemeiază demersul intelectual. Să nu sacrificăm tehnologiei şi economiei de piaţă adevărul simplu al raporturilor comunitare ce se ţes între oameni angajaţi împreună, pe drumul cunoaşterii.

Universitatea din Praga poate depune mărturie că, de aproape şapte secole, primatul raţiunii, libertatea conştiinţei, toleranţa şi pluralismul reprezintă tehnologia de vârf a Universităţii europene.

La recenta întâlnire de la Dublin a şefilor de stat şi de guvern din ţările Uniunii Europene şi statele asociate la Uniunea Europeană a existat un moment important şi anume un dialog informal, fără consilieri, fără interpreţi, în care, timp de trei ore, s-au abordat în exclusivitate problemele luptei împotriva corupţiei şi a crimei organizate.

Discuţiile au fost deschise de cancelarul Germaniei, care a arătat că, în momentul de faţă, statele occidentale au capacitatea strategică şi militară de a stopa eventuale războaie, dar se confruntă cu un pericol mult mai mare, care subminează însăşi existenţa societăţii democratice: corupţia şi crima organizată. Există o ofensivă a fărădelegilor care, prin proliferarea structurilor de tip mafiot, creează o economie subterană, un circuit financiar ocult, o organizare paralelă, care ameninţă funcţionarea instituţiilor legal constituite. Structuri teroriste periculoase se află la capătul structurilor de crimă organizată. Traficul de droguri, spălarea banilor şi întreg sistemul ilegal care acţionează în segmentele economice şi bancare permit vehicularea unor sume uriaşe de bani ce ajung, în mare măsură, la dispoziţia organizaţiilor teroriste. Forţa lor constă inclusiv în faptul că dispun de servicii secrete proprii şi, având o desfăşurare transnaţională, sunt din ce în ce mai greu de supravegheat şi de anihilat.

La întâlnirea de la Dublin s-a subliniat, de asemenea, că, prin corupţie la înalt nivel, se penetrează din interior structurile democratice în segmentul politic (Parlament, Guvern, putând ajunge chiar la nivel de şef de stat); structurile militare, de apărare; serviciile secrete. Statul democratic este astfel subminat din interiorul lui şi cade sub comanda unor centre de putere extrastatale.

Pericolul acestui fenomen a fost amplificat şi de transformările politice care au avut loc în Europa Centrală şi de Est. În mod paradoxal, dictaturile comuniste din această zonă asigurau un baraj de protecţie pentru Europa occidentală şi chiar SUA, în calea unor sisteme mafiote din zona orientală, foarte bine organizate. Odată cu prăbuşirea acestor dictaturi şi opţiunea pentru sistemul democratic, trecerea de la economia planificată la economia de piaţă a creat un câmp extraordinar de dezvoltare a unor structuri paralele de tip mafiot. Sunt structurile de crimă organizată, care, traversînd frontierele, capătă aspect transnaţional, constituind aşa-numita crimă strategică.

Lupta împotriva crimei organizate are un dublu scop în România. Pe de o parte, stabilizarea autorităţii statului şi conservarea patrimoniului naţional în beneficiul cetăţenilor; pe de altă parte, în ceea ce priveşte obiectivul nostru de integrare europeană, asigurarea că România nu constituie o zonă de tranzit sau de formare a unor noi structuri mafiote, ci, dimpotrivă, un baraj esenţial împotriva lor. Acesta a fost, de altfel, angajamentul pe care mi l-am luat în intervenţia mea la acea reuniune de la Dublin. Am declarat că noi nu vom aborda problema teoretic şi, dimpotrivă, vom trece la acţiune.

Fenomenul corupţiei şi al crimei organizate trebuie perceput în toate dimensiunile până la detalii, pentru a fi atacat cu eficienţă.

Această luptă presupune cunoaşterea fenomenului, găsirea unor mijloace legale adecvate şi a posibilităţilor de cooperare între toate instituţiile abilitate să lupte împotriva acestui mare flagel.

Aşa a apărut ideea acestui Consiliu Naţional de Acţiune, repet, de Acţiune, Împotriva Corupţiei şi Crimei Organizate. El răspunde obligaţiei constituţionale a Preşedintelui României de a veghea ca legea să fie respectată şi îndatoririi Consiliului Suprem de Apărare a Ţării de a preveni ca încălcarea legalităţii să devină un fenomen periculos, un atentat la adresa siguranţei naţionale. Iată de ce prevenirea şi lupta împotriva corupţiei şi a crimei organizate sunt şi trebuie să fie o prioritate naţională.

Primul obiectiv este asigurarea sau refacerea prestigiului unor instituţii publice, care, în dispreţul legii şi al opiniei publice, nu au acţionat împotriva faptelor unor persoane care ani la rând au sfidat cu aroganţă şi agresivitate legea şi ordinea constituţională. Mă refer la autorii unor abuzuri notorii, dar şi la liderii mineriadelor din iunie ’90 şi septembrie ’91. A existat o complicitate tacită a organelor abilitate să apere interesele statului şi ale cetăţenilor. Inactive, blocate sau chiar timorate, acestea nu au reacţionat aşa cum legea îi obligă să intervină.

După declanşarea campaniei împotriva corupţiei şi înfiinţarea Consiliului Naţional de Acţiune Împotriva Corupţiei şi Crimei Organizate, instituţiile în cauză au început să acţioneze. Nu a fost nevoie de vreo „comandă”. A fost efectiv un impuls propriu, favorizat de o altă atmosferă, de o altă viziune a conducerii statului. S-au reluat cercetările asupra unor sesizări şi plângeri penale suspendate de facto; s-au efectuat audieri şi arestări; se administrează probe pe baza cărora parchetele vor decide cine şi pentru ce va fi trimis în judecată. A fost şi un alt tip de reacţie, pentru eliminarea corupţilor din interiorul instituţiilor. Armata a propus trecerea în retragere a unui general şi trimi-terea lui în faţa Tribunalului Militar, pentru acte de corupţie. Acelaşi lucru s-a petrecut în cadrul Poliţiei române. Ea are acum o nouă conducere şi a reuşit să găsească în interiorul ei forţe incoruptibile şi competente care să lupte împotriva corupţiei propriilor cadre. În diferite stadii se află în acest moment o operaţiune de restructurare, de auto-curăţare, desfăşurată în interiorul Parchetului, al Justiţiei, al Serviciilor Secrete, în ideea că nu pot să lupte împotriva corupţiei, împotriva crimei organizate, persoane care la rândul lor, într-un fel sau altul, inclusiv din cauza implicării lor în plan economic, pot fi şantajate sau acuzate pentru acţiuni de conivenţă cu structuri din afara serviciului public pe care îl îndeplinesc.

În momentul în care instituţiile publice reacţionează pentru reinstaurarea legalităţii, există proba că funcţionarea lor a depins, înainte, de un anumit climat politic iar, acum, acest climat s-a schimbat în favoarea respectării legii şi a împărţirii dreptăţii în mod egal pentru toţi, fără excepţie.Un sprijin în acest sens a venit din partea societăţii civile şi el a generat această acţiune de autopurificare în cadrul instituţiilor publice.

A solicita sprijinul cetăţenilor într-o astfel de campanie nu înseamnă sub nici o formă o provocare generatoare de delaţiuni. România de astăzi refuză să mai accepte statutul unui cetăţean provocat, ameninţat şi înfricoşat, privat de elementarul drept la intimitate şi libertate. Ceea ce propunem astăzi este cu totul altceva. Este o implicare a cetăţeanului într-o atitudine democratică activă, ca manifestare a spiritului civic. În afara acestui spirit civic, punţile de comunicare între populaţie şi autorităţi ar rămâne un ţel intangibil.

Un rol deosebit îl are mentalitatea fiecărui om. Trebuie accentuat şi rolul credinţei şi al Bisericii, pentru că este nevoie în mod esenţial de restabilirea locului unor valori morale fundamentale în societate. Este vorba de cinste, bună credinţă, corectitudine, adevăr, respect, dreptate; este vorba despre ceea ce este bine şi ceea ce este rău. Societatea românească şi instituţiile sale s-ar fi aflat în pragul prăbuşirii în momentul în care, neacţionând împotriva celor care se îmbogăţesc prin înşelăciune, neacţionând împotriva celor care au furat din avutul altuia şi tolerând abuzurile şi corupţia, s-ar fi ajuns la o schimbare radicală a opţiunilor în favoarea unor soluţii extremiste, dictatoriale.

Nu mai puţin dăunătoare este acreditarea ideii că valoarea socială într-o societate în transformare este dată numai de bani, numai de cei care dispun de bani pe orice fel de cale. Dacă, în ultimii ani, ideile de cinste, de dreptate, de muncă s-au putut eroda cu o viteză uluitoare, pe un teren moştenit de la un regim totalitar şi ateist, care lipsise individul de o educaţie în spiritul valorilor creştine esenţiale, al moralei în general, este limpede că restabilirea locului acestor valori în conştiinţa oamenilor depinde în primul rând de educaţie şi de exemplul celor implicaţi în întreg procesul de reformare morală a societăţii româneşti.

Lupta împotriva corupţiei şi a crimei organizate trebuie dusă pe foarte multe fronturi. Ceea ce vedem noi este numai vârful unui mic aisberg şi s-ar putea să descoperim şi altele, mai înalte. Hotărârea noastră este de a ataca corupţia de sus în jos, pentru a da societăţii certitudinea că este vorba de o acţiune serioasă. Există probe concludente despre existenţa unor structuri de tip mafiot în traficul de petrol, alcool şi ţigări. Problemele bancare, care nu ţin numai de bani, ci ţin de credibilitate, pot să afecteze în modul cel mai grav securitatea unei ţări. Unul dintre obiectivele noastre este însănătoşirea băncilor şi întărirea încrederii în sistemul bancar, pentru a asigura baza de capital necesar reformei economice.

Pierderea încrederii în instituţiile publice reprezintă un risc major, cu repercusiuni greu de evaluat asupra contractului dintre stat şi cetăţeni. Istoria recentă a unei alte ţări din zonă arată ce se întâmplă în caz de destructurare a societăţii prin violenţă sau crah economic, în condiţiile în care statul s-a dovedit incapabil să facă faţă unor fenomene de tip mafiot. Aşa putem înţelege şi noi ce s-ar fi putut întâmpla dacă fenomene de tip „Caritas” s-ar fi extins în toată ţara. Ne amintim acum că unele persoane cu funcţii publice şi-au permis să lanseze chiar doctrine de tipul izbăvirii României prin „Caritas”. Ele ar fi condus la pierderea economiilor personale ale majorităţii depunătorilor (7 din 8!) şi a solvabilităţii instituţiilor debitoare. Pe lângă acest fenomen primitiv al îmbogăţirii pe o cale foarte uşoară şi în mod evident aberantă, există şi structuri mai ascunse, la care au o cooperat funcţionari bancari prin corupţie, credite preferenţiale sau negarantate, din care au apărut averile aşa-numiţilor miliardari de carton.

Într-un moment în care România se pregăteşte pentru integrarea europeană economică, care nu se poate desfăşura decât într-un regim concurenţial deschis, european sau global, noi trebuie să ştim foarte clar care sunt forţele economice sănătoase care pot să facă faţă acestei competiţii. Reforma economică în România are şi această miză de a pune sub o lupă necruţătoare o realitate economică aflată în concurenţă, internă mai întâi. Nu ne putem permite o integrare care să distrugă capitalul autohton românesc şi trebuie să punem în evidenţă acele structuri economice viabile, capabile să reziste economiei de piaţă, pe cele care au fost susţinute artificial, prin subvenţii şi credite neperformante, precum şi enorma economie subterană bazată pe ilegalităţi fiscale, escrocherii şi şantaj.

Pasul următor va fi o acţiune împotriva centrelor de crimă organizată transnaţionale care s-au format pe teritoriul României. Din fericire, structurile de tip mafiot nu s-au extins la baza societăţii. La acest nivel, Poliţia şi-a făcut mai bine datoria şi avem o situaţie deosebită faţă de ţările aflate mai la sud sau mai la est. Dimpotrivă, când corupţia a acţionat la nivel superior sau la vârf, Poliţia s-a blocat, iar parchetele şi instanţele de judecată au rămas inactive. S-a ajuns astfel să se vorbească curent despre corupţie şi să se contureze un fenomen ciudat, de corupţie fără corupţi şi fără corupători.

 

Combaterea tranzitului, vânzării şi consumului de droguri

Tranzitul de droguri pe teritoriul României conduce, mai devreme sau mai târziu, la centre de vânzare de droguri şi pe teritoriul României. Chiar dacă este vorba iniţial de droguri mai uşoare, e cunoscută urmarea acestui flagel în rândul tineretului. Aceşti tineri, atraşi prin droguri şi câştiguri ocazionale din traficarea drogurilor, devin captivi şi sunt utilizaţi apoi ca masă de manevră pentru dezvoltarea structurilor crimei organizate. Este o datorie esenţială pentru noi să apărăm tinerii acestei ţări, să nu-i lăsăm să intre în aceste structuri.

Crima organizată prin droguri şi pentru droguri trebuie nu numai sancţionată, dar şi prevenită. Cu sprijinul medicilor, al profesorilor, al părinţilor, al organizaţiilor neguvernamentale.

 

Integrarea implică şi cooperarea în lupta împotriva corupţiei

Abordarea procesului de integrare europeană şi nord-atlantică la nivel diplomatic sau de interoperabilitate a forţelor armate este ineficientă dacă nu este completată cu această luptă împotriva corupţiei din economie, bănci, administraţie, justiţie.

În convorbirile diplomatice se practică un stil rezervat şi politicos. Nu se spun în faţă toate adevărurile, dar am putut să remarc care este aprecierea reală de care se bucură reprezentanţi ai unor state, atunci când i-am descoperit izolaţi după acea cortină de catifea a indiferenţei sau a excluderii, datorate tarelor politicii lor interne.

România nu va putea să se integreze nici economic, nici strategic în structurile europene şi nord-atlantice, dacă nu va reuşi să evite să mai ajungă vreodată dincolo de o asemenea cortină. ªi, mai mult, ea trebuie să dovedească că acţionează ca un baraj în faţa structurilor crimei organizate, a structurilor teroriste, a imigraţiei ilegale şi a oricărui fenomen ce ar acutiza criminalitatea strategică.

Lupta împotriva corupţiei este eficientă dacă este rezultatul unei voinţe politice ferme, exprimate prin măsuri concrete şi realiste. Miza acestei bătălii este însuşi viitorul democratic al naţiunii, prosperitatea acesteia şi, aşa cum am subliniat mereu, puterea de apărare a ţării.

Hotărârea de a acţiona împotriva corupţiei şi a crimei organizate reprezintă în primul rând un act politic lipsit de conotaţii politicianiste. Este o decizie fundamentală, care se adresează întregii naţiuni şi care nu poate primi nici cea mai vagă culoare politică. Iată de ce am susţinut totdeauna că, de la preşedinte până la oricare alt cetăţean, nimeni, dar absolut nimeni nu poate fi protejat atunci când încalcă legea. Toţi trebuie să răspundem în mod egal în faţa legii.

Lupta noastră împotriva corupţiei şi a crimei organizate este, totodată, o manifestare firească a unor aspiraţii istorice şi culturale pentru care românii au plătit preţuri uriaşe de-a lungul timpului. Raportată la această experienţă istorică, campania împotriva corupţiei înseamnă o atitudine obligatorie din partea fiecăruia dintre noi în faţa oricărui caz cunoscut, a oricărui indiciu de activitate neloială, ilicită şi ilegală care compromite aspiraţiile noastre, siguranţa naţională şi viitorul naţiunii.

A lupta cu toată fermitatea şi energia împotriva criminalităţii de orice fel înseamnă a lupta pentru libertate, democraţie, economie de piaţă aducătoare de prosperitate; pentru o reală securitate naţională; pentru integrarea într-o Europă democratică unită.Într-un moment în care România se pregăteşte pentru integrarea europeană economică, care nu se poate desfăşura decât într-un regim concurenţial deschis, european sau global, noi trebuie să ştim foarte clar care sunt forţele economice sănătoase care pot să facă faţă acestei competiţii. Reforma economică în România are şi această miză de a pune sub o lupă necruţătoare o realitate economică aflată în concurenţă, internă mai întâi. Nu ne putem permite o integrare care să distrugă capitalul autohton românesc şi trebuie să punem în evidenţă acele structuri economice viabile, capabile să reziste economiei de piaţă, pe cele care au fost susţinute artificial, prin subvenţii şi credite neperformante, precum şi enorma economie subterană bazată pe ilegalităţi fiscale, escrocherii şi şantaj.

Pasul următor va fi o acţiune împotriva centrelor de crimă organizată transnaţionale care s-au format pe teritoriul României. Din fericire, structurile de tip mafiot nu s-au extins la baza societăţii. La acest nivel, Poliţia şi-a făcut mai bine datoria şi avem o situaţie deosebită faţă de ţările aflate mai la sud sau mai la est. Dimpotrivă, când corupţia a acţionat la nivel superior sau la vârf, Poliţia s-a blocat, iar parchetele şi instanţele de judecată au rămas inactive. S-a ajuns astfel să se vorbească curent despre corupţie şi să se contureze un fenomen ciudat, de corupţie fără corupţi şi fără corupători.

Tranzitul de droguri pe teritoriul României conduce, mai devreme sau mai târziu, la centre de vânzare de droguri şi pe teritoriul României. Chiar dacă este vorba iniţial de droguri mai uşoare, e cunoscută urmarea acestui flagel în rândul tineretului. Aceşti tineri, atraşi prin droguri şi câştiguri ocazionale din traficarea drogurilor, devin captivi şi sunt utilizaţi apoi ca masă de manevră pentru dezvoltarea structurilor crimei organizate. Este o datorie esenţială pentru noi să apărăm tinerii acestei ţări, să nu-i lăsăm să intre în aceste structuri.

Crima organizată prin droguri şi pentru droguri trebuie nu numai sancţionată, dar şi prevenită. Cu sprijinul medicilor, al profesorilor, al părinţilor, al organizaţiilor neguvernamentale.

Abordarea procesului de integrare europeană şi nord-atlantică la nivel diplomatic sau de interoperabilitate a forţelor armate este ineficientă dacă nu este completată cu această luptă împotriva corupţiei din economie, bănci, administraţie, justiţie.

În convorbirile diplomatice se practică un stil rezervat şi politicos. Nu se spun în faţă toate adevărurile, dar am putut să remarc care este aprecierea reală de care se bucură reprezentanţi ai unor state, atunci când i-am descoperit izolaţi după acea cortină de catifea a indiferenţei sau a excluderii, datorate tarelor politicii lor interne.

România nu va putea să se integreze nici economic, nici strategic în structurile europene şi nord-atlantice, dacă nu va reuşi să evite să mai ajungă vreodată dincolo de o asemenea cortină. ªi, mai mult, ea trebuie să dovedească că acţionează ca un baraj în faţa structurilor crimei organizate, a structurilor teroriste, a imigraţiei ilegale şi a oricărui fenomen ce ar acutiza criminalitatea strategică.

Lupta împotriva corupţiei este eficientă dacă este rezultatul unei voinţe politice ferme, exprimate prin măsuri concrete şi realiste. Miza acestei bătălii este însuşi viitorul democratic al naţiunii, prosperitatea acesteia şi, aşa cum am subliniat mereu, puterea de apărare a ţării.

Hotărârea de a acţiona împotriva corupţiei şi a crimei organizate reprezintă în primul rând un act politic lipsit de conotaţii politicianiste. Este o decizie fundamentală, care se adresează întregii naţiuni şi care nu poate primi nici cea mai vagă culoare politică. Iată de ce am susţinut totdeauna că, de la preşedinte până la oricare alt cetăţean, nimeni, dar absolut nimeni nu poate fi protejat atunci când încalcă legea. Toţi trebuie să răspundem în mod egal în faţa legii.

Lupta noastră împotriva corupţiei şi a crimei organizate este, totodată, o manifestare firească a unor aspiraţii istorice şi culturale pentru care românii au plătit preţuri uriaşe de-a lungul timpului. Raportată la această experienţă istorică, campania împotriva corupţiei înseamnă o atitudine obligatorie din partea fiecăruia dintre noi în faţa oricărui caz cunoscut, a oricărui indiciu de activitate neloială, ilicită şi ilegală care compromite aspiraţiile noastre, siguranţa naţională şi viitorul naţiunii.

A lupta cu toată fermitatea şi energia împotriva criminalităţii de orice fel înseamnă a lupta pentru libertate, democraţie, economie de piaţă aducătoare de prosperitate; pentru o reală securitate naţională; pentru integrarea într-o Europă democratică unită.

Vorbind despre „problemele minorităţilor”, discuţiile se reduc adesea la o abordare generală şi simplistă, pe care eu personal nu o pot accepta. Există multe minorităţi în România şi fiecare are probleme specifice, mai mari sau mici, mai uşor sau mai greu de rezolvat. Minoritatea romilor este, poate, exemplul cel mai complex în ceea ce priveşte specificitatea acestor probleme. Sunt necesare soluţii inteligente şi urgente, adecvate greutăţilor reale pe care mulţi dintre membrii acestei minorităţi le au.

Se spune că cel mai bun lucru pe care poţi să-l faci cu un sfat este să-l dai cât mai repede altuia. Eu nu am venit să dau sfaturi. Mă aflu aici pentru a propune, într-un cerc mai larg decât cel al discuţiei avute cu unii reprezentanţi ai romilor, câteva principii de colaborare în numele statului român, ai cărui cetăţeni egali în drepturi sunt, astăzi, toţi membrii minorităţilor naţionale din România. Sunt convins că numai analizând lucrurile împreună putem găsi cele mai eficiente căi de colaborare.

Trebuie să recunoaştem că romii, pe cât sunt de numeroşi, pe atât sunt de dezbinaţi, din motive diverse, asupra cărora nu este cazul să insist. De altfel, dezbinare există în România şi în alte privinţe, chiar şi atunci când interese de ordin general ne cer să fim solidari.

Trebuie aşadar să plecăm de la faptul că minoritatea romilor din România constituie o realitate etnică complexă din multe puncte de vedere. Există comunităţi constituite tradiţional, cu interese specifice, dar există, în acelaşi timp, probleme comune care ar trebui să le unească, pentru a deveni un partener reprezentativ, atât în dialog cu statul, cât şi cu toţi ceilalţi cetăţeni români. Unitatea în probleme esenţiale ar fi o dovadă de seriozitate şi de maturitate a minorităţii romilor în ansamblu. Aceasta nu exclude nici diversitatea opţiunilor politice, nici afirmarea specificului tradiţional şi cultural al diferitelor comunităţi componente. Dimpotrivă.

Dincolo de asemenea diferenţe, reprezentanţii romilor, cu care am discutat, şi-au exprimat dorinţa de a-şi constitui o elită intelectuală care să-şi asume deschis originea etnică, să apere interesele întregii minorităţi şi să cultive în rândul comunităţilor preocuparea pentru integrarea în şcoli şi în muncă. Bazele unei asemenea elite încep să apară şi aş putea spune chiar că ele există. Trebuie numai ca toţi cei care aparţin acestei elite să fie mândri că fac parte din comunitatea romilor. Toate popoarele, toate naţionalităţile au părţile lor bune şi părţile lor rele şi nu poţi să aparţii unei naţiuni, unei naţionalităţi, dacă nu ţi-o asumi cu tot ce are pozitiv sau nu. Romii au oferit multe valori şi României, şi Europei, şi lumii. Mari artişti, intelectuali de marcă, pregătiţi să genereze şi să susţină un dialog fertil. Este o bază valorică pe care se cuvine să o dezvoltăm.

 

Discriminare pozitivă în învăţământ şi educaţie

Statul român are voinţa şi disponibilitatea de a garanta cadrul instituţional necesar pentru atragerea romilor în învăţământul de toate gra-dele, pentru afirmarea talentului şi vocaţiei artistice a romilor. Este însă nevoie şi de o cooperare între dumneavoastră.

N-aş vrea să mi se reproşeze lipsa de modestie, dar aş dori să reamintesc ce s-a realizat până acum. Când am fost rector al Universităţii Bucureşti, am înfiinţat o grupă cu locuri rezervate pentru romi la secţia de asistenţi sociali a Facultăţii de Sociologie. Am invitat un cercetător de mare valoare care să predea la această facultate şi să răspundă de dezvoltarea acestei grupe, astfel ca numărul studenţilor să crească din an în an. Din păcate, majoritatea acestor locuri, care constituiau o formă de discriminare pozitivă, nu au fost ocupate. În aceeaşi perioadă, s-a înfiinţat, la Facultatea de Filologie, un departament de limbă, cultură şi civilizaţie a romilor, dar nici aici nu s-a produs dezvoltarea pe care o speram.

În general, numărul candidaţilor romi şi numărul celor reuşiţi la facultăţile de drept sau la facultăţile care pregătesc cadre didactice pentru învăţământul gimnazial şi liceal nu sunt nici ele pe măsura potenţialului de inteligenţă nativă de care dispun tinerii dumneavoastră. Este util ca fiecare minoritate să aibă oameni care cunosc legea, care să le apere drepturile şi să-i influenţeze pe ceilalţi să respecte legile ţării. Membri ai comunităţii romilor ar trebui să se prezinte la examenul de admitere şi să-şi ia licenţa şi la facultăţile de medicină, sociologie, psihologie, ca şi la facultăţile tehnice.

Rolul intelectualilor romi

Dacă acest proiect de formare a elitei culturale va reuşi, se va asigura, pe de o parte, grăbirea procesului de integrare socială a romilor şi, pe de altă parte, acea respectabilitate pe care fiecare om şi-o doreşte. Asigurarea integrării  sociale, în condiţiile păstrării identităţii etnice, va fi în folosul tuturor, pentru că orice minoritate îmbogăţeşte viaţa ţării.

Apelul meu, legat de mediul din care provin, nu-şi propune să distragă atenţia de la problemele locuinţelor, serviciilor publice sau locurilor de muncă. Insist asupra învăţământului, pentru că orice post bine plătit, care asigură o situaţie socială respectabilă, presupune educaţie şi calificare profesională. În plus, dificultăţile cu care se confruntă romii impun măsuri speciale de încurajare a formării de specialişti din rândul romilor care să poată prelua apoi răspunderea şcolarizării celorlalţi. Să nu uităm că există familii de romi în care nu numai copiii, dar nici părinţii nu vorbesc curent limba română.

Organizarea unei ample acţiuni pentru convingerea părinţilor că este nevoie ca şi copiii lor să înveţe, constituirea unor serii suficient de numeroase ca să permită înfiinţarea de clase cu predare în limba maternă, ceea ce presupune existenţa unor învăţători şi profesori romi – toate acestea depind de măsura în care intelectualii romi îşi vor asuma acest rol. Este deci necesară, în continuare, o discriminare pozitivă în privinţa facilităţilor de care romii trebuie să dispună pentru educaţie şi cultură. În acelaşi timp voi spune, la fel de cinstit, că nu cred ca romii să aibă nevoie de o discriminare pozitivă în alte domenii, cum ar fi cel economic. Am fost foarte bucuros ca, în delegaţia pe care am primit-o la Cotroceni, şi în alte ocazii, să întâlnesc oameni de afaceri romi care au reuşit să se afirme.

Aş vrea să mai adaug un lucru pe care l-am afirmat şi în întâlnirile  cu oameni politici şi ziarişti din străinătate. Problemele romilor din România nu ţin numai de sărăcie, abandon şcolar sau de încălcarea legii, ci şi de o autoizolare etnică care îi dezavantajează.

Statul are obligaţia de a sprijini comunităţile de romi pentru ca aceştia, prin muncă proprie, să poată să producă cele necesare traiului, să-şi dea copiii la şcoală, să-şi păstreze tradiţiile folclorice. Mi-am propus şi am promis să fac tot ce-mi stă în putinţă pentru ca administraţia publică să funcţioneze. Voi crea la Preşedinţie un post de consultant pentru problemele minorităţii romilor. Aşteptăm candidaţi capabili care să-i reprezinte pe toţi romii astfel încât aceştia să participe în număr cât mai mare la punerea în practică a proiectelor stabilite în comun.

Se împlinesc astăzi 150 de ani de când Tricolorul românesc a fost arborat pentru prima oară pe clădirea Primăriei din Paris, Hôtel de Ville. Alături de steagurile altor naţiuni europene, tricolorul roşu, galben şi albastru sărbătorea acolo, în Franţa, prima victorie a Revoluţiei de la 1848. Imensa speranţă a Europei de a găsi calea spre democraţie era astfel exprimată, deopotrivă cu imensa speranţă a celor mai luminaţi dintre români de a găsi calea spre modernizare şi progres.

Curând, toată suflarea românească avea să se ridice la luptă pentru valorile democrat-liberale ale paşoptiştilor, pentru „dreptate şi frăţie”, în acel avânt care va sta la temelia întregii dezvoltări ulterioare a naţiunii române şi a statului pe care aceasta şi-l va construi, îl va întregi şi apăra.

Simbolul etern al acestei Românii la care generaţia paşoptistă a visat, pentru care a trăit şi a creat, pentru care s-a jertfit, dând un nobil exemplu generaţiilor următoare, este Tricolorul. Căci nu există simbol mai sfânt şi mai aproape de sufletul nostru decât acest drapel.

 

Simbolul unităţii, suveranităţii şi integrităţii statului român

Furtunile istoriei sau necugetarea oamenilor au făcut ca imnul naţional să se schimbe de mai multe ori în ultimul veac, dar nimeni, nici o vremelnică stăpânire, nici o voinţă arbitrară, nu a îndrăznit măcar să se atingă, vreme de un secol şi jumătate, de cele trei culori sacre ale drapelului nostru naţional. Pentru aceste trei culori, oameni ai acestui pământ au murit în războaie şi în revoluţii. Pentru că au apărat principiile de căpătâi pe care acestea le simbolizează, mulţi români au ajuns în închisori. Mai presus de orice, tricolorul este simbolul unităţii, al suveranităţii şi al integrităţii statului român – iar aceste valori supreme merită din plin un ceas de celebrare comună.

La întrebarea dacă avem nevoie de încă o sărbătoare acum, într-un ceas de cumpănă pentru istoria noastră şi dacă mai avem timp pentru a ne aminti împreună fapta înaintaşilor acum, când timpul nu mai are răbdare, aş răspunde din toată inima DA. Da, pentru că semnificaţiile acestei zile a Tricolorului sunt de nedespărţit de valorile de care  avem nevoie şi de care vom avea totdeauna nevoie pentru a nu uita cine suntem şi încotro vrem să ne îndreptăm.

 

Libertate, dreptate şi frăţie

În decembrie 1989, ne-am ridicat împotriva tiraniei. Sub faldurile tricolorului am luptat pentru libertate şi democraţie. Ne-am câştigat libertatea, am instaurat democraţia.

Azi, mai mult ca oricând, avem nevoie de dreptate şi frăţie.

Azi, mai mult ca oricând, avem nevoie de unitate.

Azi, mai mult ca oricând, suntem datori să privim, dincolo de clipă, către marile valori ale interesului naţional. Suntem datori să le respectăm prin gestul nostru şi prin truda noastră; suntem datori să le slujim fără prea multe vorbe, prin ceea ce înfăptuim. Suntem datori să ne apărăm libertatea.

Mi se pare extrem de îmbucurător faptul că sărbătoarea de azi nu urmează unei iniţiative strict guvernamentale. Guvernul a răspuns  unei propuneri bine susţinute şi bine argumentate din interiorul societăţii civile. Al acelei societăţi civile care se dovedeşte, încă o dată, liberă, matură şi aptă să acţioneze, atât pentru apărarea identităţii individuale a fiecăruia, cât şi pentru dezvoltarea identităţii noastre colective, a memoriei noastre comune, a sentimentului de unitate care face din noi, cetăţeni ai aceleiaşi patrii, fii ai aceluiaşi popor.

La mulţi ani, pentru Tricolor! La mulţi ani, pentru România!

Aici şi astăzi, vreau să reînnoiesc această chemare. O adresez tuturor şi fiecăruia dintre români. Nu mai avem voie să lăsăm istoria pe seama celor mari, puternici şi bogaţi.

Fiecare dintre noi trebuie să devină, pe măsura propriilor sale forţe, autor al istoriei româneşti. Aşa cum strămoşii, la 1848, au afirmat idealurile naţiunii noastre într-un context în care cele mai multe popoare europene se ridicaseră pentru libertate, şi astăzi trebuie să ne afirmăm ca o naţiune democratică în acord cu celelalte state ale Europei democratice.

Privind spre cei 150 de ani scurşi de la Marea Adunare de aici, de la Blaj, putem să spunem, fără a păcătui prin trufie, că multe dintre credinţele strămoşilor noştri au fost duse mai departe şi chiar împlinite. Câmpia Libertăţii, ca şi întreaga Transilvanie, se află de multă vreme între aceleaşi hotare cu Bucureştiul şi Iaşiul şi aşa vor rămâne pe veci. Aşa s-au împlinit cuvintele de acum 150 de ani ale lui Simion Bărnuţiu: „Adevărata libertate a oricărei naţiuni nu poate fi decât cea naţională”.

După trei războaie grele şi peste patru decenii de comunism devastator, românii au dovedit din nou, în 1989, că sunt capabili de sacrificii pentru credinţa lor în libertate şi într-o viaţă mai bună.

O reformă reală şi eficientă a Justiţiei române nu vizează numai corpul magistraţilor sau pe cei responsabili cu buna administrare a Justiţiei, ci şi relaţiile acestora cu celelalte instituţii ale statului.

Ca şi în alte domenii esenţiale pentru progresul democraţiei şi al civilizaţiei, şi în domeniul Justiţiei reforma reclamă un cadru legislativ adecvat obiectivelor propuse, dar şi implicarea unor oameni competenţi, care doresc reforma şi sunt hotărâţi să lucreze pentru realizarea ei, susţinuţi printr-o largă colaborare şi seriozitate din partea tuturor segmentelor adiacente domeniului în cauză. În toate aceste planuri – legislativ, profesional şi relaţional, rezultatele reformei depind de promptitudinea, competenţa şi consecvenţa factorilor implicaţi.

Mă voi referi, în primul rând, la Ministerul Justiţiei. Pentru că acesta decide măsurile necesare aplicării Legii de organizare judecătorească, de la asigurarea numărului şi calităţii personalului încadrat sau promovat, până la gestionarea fondurilor bugetare şi extrabugetare, incluzând asigurarea sediilor şi dotărilor pentru buna funcţionare a instanţelor judecătoreşti, penitenciarelor şi celorlalte entităţi pe care le administrează. Şi tot de Ministerul Justiţiei depinde urgentarea reformei codurilor penal şi civil, a codurilor de procedură penală şi civilă. Am în vedere, de asemenea, Consiliul Superior al Magistraturii şi atribuţiile sale în domeniul selecţionării magistraţilor, ca şi în cel al sancţionării abaterilor comise de aceştia.

Evident, asigurarea cadrului legislativ depinde de promptitudinea cu care proiectele de legi vor fi promovate de Guvern şi apoi dezbătute şi adoptate de Parlament.

Mă refer însă şi la promptitudinea şi consecvenţa deciziilor altor instituţii, ale căror atribuţii de supraveghere şi control converg spre acelaşi scop: respectarea Legii şi înfăptuirea Justiţiei. Un rol important au în acest sens Curtea de Conturi, Garda Financiară, Poliţia de frontieră şi Vama, organele de urmărire penală ale Ministerului de Interne şi Ministerul Public.

Calitatea suportului legislativ, calitatea profesională şi morală a judecătorului, ca şi calitatea constatărilor şi a dosarelor ce ajung pe masa sa determină în cele din urmă insăşi calitatea hotărârii judecătoreşti.

Autonomia organizatorică, independenţa funcţională, libertatea de gândire şi de apreciere sunt mijloacele şi garanţia că orice hotărâre judecătorească privind modul cum o lege a fost sau nu respectată, va fi chibzuită cu seriozitate, bună credinţă şi responsabilitate. Autonomia, independenţa, libertatea nu nasc şi nici nu pot scuza hotărârile pripite sau neprofesional motivate şi nici ezitările sau amânarea nejustificată a unor măsuri de eliminare a deficienţelor constatate în activitatea instanţelor judecătoreşti. Or, mă tem, având în vedere chiar bilanţul anului 1997, că asemenea deficienţe există, persistă şi asupra lor doresc să insist.

 

Statisticile – un semnal de alarmă

Am citit, mai exact am studiat cu mare atenţie Bilanţul activităţii instanţelor judecătoreşti şi a Ministerului Justiţiei pe anul 1997. Nu pot şi nu doresc să minimalizez ceea ce s-a realizat pozitiv şi în timp util, nici dificultăţile cu care Ministerul Justiţiei, instanţele judecătoreşti, parchetele şi penitenciarele se confruntă în continuare. Mărturisesc că am fost impresionat de amploarea şi diversitatea problemelor soluţionate în anul ce s-a scurs şi lucrul acesta a fost subliniat prin luările de cuvânt ale preşedinţilor curţilor de apel, în special.

Nu pot însă să nu mă întreb de ce nu s-a amintit nimic în bilanţ despre eşecul unor iniţiative de legiferare, despre precaritatea unor formulări propuse sau avizate de Ministerul Justiţiei, despre ce s-ar putea face ca el, Ministerul Justiţiei, să devină, de fapt, Consilierul Juridic Şef al tuturor organelor administraţiei centrale şi al Guvernului, în ansamblul său. Pentru că multe dintre inconsecvenţele şi neclarităţile unor ordonanţe şi proiecte de legi promovate de Guvern ar fi putut să fie eliminate din start dacă avizul Ministerului Justiţiei nu ar fi fost dat cu oarecare uşurinţă.

Nu pot, de asemenea, să nu observ că între prima parte a raportului de bilanţ, care evidenţiază, teoretic, consecinţele benefice ale Legii de organizare judecătorească, ameliorarea statutului magistratului sau corelarea numărului magistraţilor cu volumul real de activitate, şi partea a doua, care inserează indicatorii statistici ai activităţii instanţelor judecătoreşti, există unele, chiar mari, discrepanţe.

Faptul că, în anul trecut, au fost condamnate 112 000 persoane, cu 7 900 mai mult decât în 1996, nu mi se pare suficient pentru a trage o concluzie asupra eficienţei actului de justiţie. În condiţiile în care numărul dosarelor penale aflate pe rol a fost de peste trei ori mai mare,  şi dintre acestea multe au rămas nesoluţionate, iar între cei condamnaţi nu se face distincţie pentru a şti, cel puţin procentual, ce pondere deţin faptele cele mai grave orice analiză devine imposibilă.

Observ, de asemenea, că indicele de criminalitate de 496 de persoane la 100.000 de locuitori nu este raportat şi la numărul infracţiunilor comise. Era, de asemenea, oportun ca bilanţul să încerce o analiză a discrepanţelor între zonele cu indice de criminalitate situat la jumătatea mediei pe ţară şi cele cu indici de 730 sau chiar 770. Explicaţiile pot fi multiple. Poate, indicii reduşi au o legătură cu numărul mai mare al dosarelor restante sau cu cel al infracţiunilor cu autori încă necunoscuţi. Sau, poate, în Vâlcea, Vrancea, Mehedinţi, dosarele ajunse pe rol au vizat cauze mai simple şi mai uşor de soluţionat, în timp ce, la Bucureşti, acestea au fost, poate, mai ample şi mai dificile. Dacă, după cum se apreciază în raport, criminalitatea în mediul urban depăşeşte net criminalitatea din mediul rural, întrebarea este unde se situează Capitala, cu indicele său de trei ori mai mic decât judeţul Vrancea?

În altă ordine de idei, bilanţul insistă asupra efectelor benefice ale generalizării regulei judecătorului unic şi ale degrevării judecătorilor de obligaţia motivării hotărârilor civile neatacate. Între acestea se menţionează câştigul de timp care poate fi dedicat bunei studieri a dosarelor pe rol şi, pe această bază, asigurării calităţii actului de justiţie. Deocamdată însă, statisticile sunt un semnal de alarmă prin numărul mare al hotărârilor desfiinţate în apel şi recurs.

 

Criterii pentru o analiză pertinentă

Interesant ar fi fost, pentru aprecierea calităţii actului de justiţie, să aflăm şi câte dintre deciziile tribunalelor şi curţilor de apel au fost desfiinţate de Curtea Supremă de Justiţie. Mi-e greu să cred că acest indice nu interesează Ministerul Justiţiei şi nici conducerile instanţelor care i-au prezentat cifrele de bilanţ.

Salut sugestia elaborării unor criterii de apreciere a magistraţilor în care numărul cauzelor soluţionate şi respectarea termenelor procedurale să constituie temeiuri pentru promovare şi pentru rămânerea în funcţie. Surprinde însă timiditatea cu care se exprimă părerea că o asemenea perspectivă ar putea fi materializată. Eliminarea „supărătoarelor întârzieri în judecarea cauzelor” nu poate rămâne la stadiul de sugestie.

O abordare la fel de lipsită de implicare poate fi sesizată şi în analiza celor 480.000 de dosare restante cu care s-a intrat în anul 1997 şi la baza cărora, se spune, ar sta, citez, „raţiuni a căror imputabilitate sau non-imputabilitate urmează să fie stabilită”. Sunt convins că există nenumărate situaţii de întârzieri nejustificate, categoric imputabile cuiva. Dar, dacă în luna februarie 1998 abia se conchide că restanţele anului 1996 urmează a fi analizate, sau dacă pentru aceste „supărătoare întârzieri” nu s-a intervenit încă cu sancţiuni, nu este de mirare că în 1998 s-a intrat cu un stoc de dosare restante şi mai mare.

Normal ar fi fost ca raportul să ia în discuţie anul 1997 şi sub aspectul restanţelor acumulate la 31 decembrie. Or, acest capitol a fost omis. Sunt convins că mulţi preşedinţi de judecătorii, tribunale şi curţi de apel au analizat deja această problemă luând şi măsurile necesare, de la caz la caz. Inspectorii Ministerului Justiţiei ar fi trebuit să le descopere şi să le evidenţieze, concomitent cu identificarea instanţelor unde „povara restanţelor” se transformă din excepţie în regulă, fără a se întreprinde nimic pentru diminuarea ei.

Ştim cu toţii că asigurarea minimului de judecători este o mare problemă. Dar aceasta nu înseamnă că un judecător nu poate fi revocat, citez, „dacă este incapabil să se achite de funcţia sa judiciară”. O spun „Principiile fundamentale ale ONU privitoare la independenţa magistraturii”. Şi o spune Recomandarea (94) 12 a Comitetului de Miniştri al Consiliului Europei, precizând că „judecătorul poate fi revocat dacă nu se achită de responsabilităţile sale de o manieră eficace şi adecvată”. Ca stat membru al acestor organizaţii, România trebuie să respecte aceste principii. Chiar dacă are încă foarte multe posturi vacante şi mulţi judecători stagiari, sau cu o vechime în magistratură de sub 5 ani.

Prelungirea nejustificată a soluţionării unor dosare penale a condus la menţinerea unor persoane în arest preventiv timp de 3-4 ani şi la supraaglomerarea penitenciarelor, în care 21 la sută din deţinuţi sunt arestaţi preventiv. Este greu de vorbit despre respectarea principiului celerităţii judecăţii şi al prezumţiei de nevinovăţie atunci când de la arestare până la judecata în primă instanţă trec 3 sau 4 ani.

În acelaşi timp, nu putem omite faptul că arestarea preventivă este anulată sistematic în cazuri în care sunt puse în discuţie pagube enorme aduse economiei naţionale şi sistemului bancar. Ea se prelungeşte însă, cu străşnicie, în cauze mărunte, în care învinuiţii nu dispun de apărători angajaţi pe sume uriaşe.

 

Discrepanţe în soluţionarea dosarelor de corupţie

Nu pot să nu mă opresc din nou la cazurile de corupţie şi crimă organizată. Ele au fost, pe bună dreptate, abordate de majoritatea vorbitorilor. Dar trebuie să spun, la fel de cinstit, că în bilanţul pe care îl analizăm acum sunt tratate în mod superficial. În text se apreciază că aceste fapte, „au primit un tratament mai sever”. Nu trebuie să repet că aceasta nu este şi părerea majorităţii populaţiei, a presei sau a mea. Cu 314 condamnări pentru luare de mită şi 113 pentru trafic de influenţă, din care majoritatea se constituie din infracţiuni consumate în zone periferice ale administraţiei şi serviciilor publice, nu se poate vorbi despre o veritabilă ofensivă împotriva corupţiei şi nici chiar despre o mică ofensivă împotriva corupţiei.

Nu aflăm din bilanţ care au fost faptele judecate, postura celui ce le-a comis şi care a fost miza ofertelor de mită sau preţul social al traficului de influenţă. În lipsa acestor date, informarea opiniei publice rămâne la nivelul cazurilor consemnate în presă: fapte grave nejudecate şi infracţiuni mărunte sancţionate exemplar.

Referindu-se, la aceeaşi „dificilă problematică a corupţiei”, raportul apreciază că, „în scopul determinării unei reacţii adecvate a puterii judecătoreşti la realităţile socio-economice ale tranziţiei şi post-tranziţiei, a fost finalizat proiectul legii privind prevenirea şi combaterea faptelor de corupţie”. N-am nici o îndoială că legea aceasta este aşteptată de toată lumea. Dar o „reacţie adecvată a puterii judecătoreşti” era posibilă şi până acum, pe baza textelor din Cod care încriminează şi darea de mită, şi abuzul în serviciu, şi foloasele necuvenite.

Este regretabil că acest moment de bilanţ nu a fost folosit pentru a cunoaşte câte fapte grave de corupţie au fost pedepsite şi câtă preocupare a existat pentru ca dosarele aflate pe rol să fie soluţionate într-un termen rezonabil. Vă mărturisec că am întârziat publicarea şi transmiterea la nivelul opiniei publice a raportului Consiliului Naţional de Acţiune Împotriva Corupţiei şi Crimei Organizate, pentru că, mai întâi, nu am avut date de la Ministerul Justiţiei şi, după ce au venit, mi-a fost imposibil să cred şi încă nu cred că este vorba doar de şapte cazuri grave care au fost judecate în toată ţara.

Prevenirea şi combaterea corupţiei stau şi în atribuţiile Ministerului Justiţiei. Şi, într-adevăr, Ministerul Justiţiei a făcut multe lucruri pozitive în acest an. Am citat proiectul de lege care, probabil, va da un impuls cu totul deosebit acestei acţiuni. Seminariile şi simpozioanele pe tema corupţiei, organizate cu concursul organismelor internaţionale şi cu participarea masivă a magistraţilor, ar fi şi mai utile dacă ar putea constitui cadrul necesar pentru a aduce în discuţie practica judiciară. Deocamdată, la toate reuniunile la care am participat, şi sunt multe, se discută numai acea parte care revine anchetei – Poliţiei sau Parchetului. Niciodată nu am ascultat şi intervenţii care să aducă în discuţie practica instanţelor judecătoreşti.

 

Forţa de a fi drept cu tine însuţi

Un bilanţ ar fi normal să constituie un prilej de analiză şi pentru alte fenomene frecvente în activitatea instanţelor judecătoreşti. Aş menţiona doar trei: numărul mare al cauzelor suspendate de instanţe; numărul mare al ordonanţelor prezidenţiale pronunţate fără citarea tuturor părţilor (sau frecvenţa celor prin care se dispune evacuarea, dându-se de fapt o soluţie înainte de a se proceda la judecată); ponderea îngrijorătoare a hotărârilor definitive nepuse în executare sau amânate nejustificat de către executorii judecătoreşti.

Am reţinut din raport contribuţia specialiştilor din Ministerul Justiţiei şi demersurile noului compartiment de integrare europeană pentru armonizarea dreptului intern cu cel comunitar şi combaterea criminalităţii transnaţionale. Nu numai parametrii reformei economice, valoarea produsului intern brut şi a deficitului bugetar sunt criterii pentru integrarea europeană, ci şi asimilarea legislaţiei europene. Sigur, aceasta este o problemă a altei puteri: puterea legislativă. Dar eu cred că specialiştii Ministerului Justiţiei pot acţiona pentru depăşirea situaţiei în care ne aflăm. Suntem aproape de un procent de 50 la sută, în timp ce, în Ungaria, s-a ajuns la 98 la sută, ceea ce înseamnă, de fapt, că toată legislaţia comunitară a fost asimilată.

Până la urmă, o şedinţă de bilanţ este o discuţie tehnică, obiectivă, între specialişti. Dar nu putem uita nici un moment că dincolo de bilanţ există societatea românească marcată de o profundă nemulţumire faţă de modul în care se împarte dreptatea şi se aplică actul de justiţie în România. Prezenţa Preşedintelui României în cadrul analizelor şi evaluărilor unor instituţii nu poate fi, în nici un fel, legată de pretenţia de a da sfaturi. Pentru că nu am nici prerogativele şi nici obişnuiţa de a face aşa ceva. Dar, tocmai pentru că sunt obligat prin Constituţie să veghez la buna funcţionare a autorităţilor publice, la raporturile dintre acestea şi societate şi să mediez între puterile statului şi societate, sunt obligat, să fiu în faţa dumneavoastră şi exponentul acestor nemulţumiri.

Am cunoscut şi din interior viaţa magistraţilor şi ştiu cât de greu se face dreptatea, ştiu că nu-i poţi mulţumi niciodată pe toţi şi, dimpotrivă, de multe ori, nemulţumeşti pe toată lumea. La fel de bine ştiu că oamenii legii sunt obligaţi să intre în contact cu ce are societatea mai rău. Dar, în acelaşi timp, dacă acceptaţi misiunea de a împărţi dreptatea, de a avea în mâinile dumneavoastră drepturi, destine şi, până la urmă, chiar libertatea oamenilor, trebuie să acceptaţi şi să acceptăm că sunteţi şi veţi fi judecaţi, la rândul dumneavoastră, potrivit acestor răspunderi enorme.

În această reuniune de bilanţ a Ministerului Justiţiei s-au pus, în mod abrupt, câteva probleme de gravitate deosebită. Aş vrea să vă întreb, de aceea, în modul cel mai direct: există oare, în perioada 1997–1998, cazuri în care s-au făcut presiuni pentru a influenţa un anume curs al deciziei judecătoreşti? Există cazuri în care judecarea unui acuzat a fost împiedicată de poziţia socială a acestuia, în afara cazurilor de imunitate prevăzute de lege ? Dacă există, vă rog să le faceţi publice, pentru a se acţiona rapid în vederea eliminării definitive a unor astfel de situaţii. Principiul din Constituţie, conform căruia „nimeni nu este mai presus de lege” trebuie respectat. Obligaţia mea este de a fi garantul aplicării Constituţiei, inclusiv a acestui articol şi, mai ales, a acestui articol.

Dacă asemenea împiedicări nu există şi independenţa puterii judecătoreşti este o realitate, atunci, ca şi în cazul libertăţii, se pune problema dacă ştim cum putem folosi pe deplin această independenţă. Dacă din afară nu s-a intervenit, înseamnă că suspiciunea de părtinire trebuie asociată cu responsabilitatea celor din interiorul puterii judecătoreşti. Şi atunci, acel adagiu dur, evocat de trei ori astăzi „Să se facă justiţie chiar dacă piere lumea”, se referă şi la acea parte a lumii din care fac parte magistraţii. Nu există decât o singură cale: autopurificarea şi autoselecţia. Pentru că nimeni altcineva nu poate rezolva din afară problemele existente în interiorul puterii judecătoreşti.

O ţară întreagă îşi pune speranţa în capacitatea Ministerului de Interne, a Ministerului Public şi a instanţelor judecătoreşti de a stăvili valul de infracţiuni şi ameninţări la adresa vieţii, integrităţii persoanelor şi a bunurilor lor. După cum, o ţară întreagă rămâne credincioasă ideilor de Dreptate şi Justiţie.

 Toate acestea ne impun un ideal şi pot să devină o realitate dacă efortul nostru de a-l înfăptui devine legea de fiecare zi a instuţiilor şi a oamenilor care le reprezintă.

Sentimentul cu care particip la această întâlnire este mai puţin legat de funcţia mea, ci mai mult de gândurile, frământările unui cetăţean al ţării sale, ale unui intelectual european care, prin statutul său, are o poziţie în primul rând critică, inclusiv în ceea ce priveşte tabu-urile practicate în cadrul multor conferinţe sau seminarii. Am abordat o poziţie de critică mai puţin conformistă şi în cadrul unor foruri internaţionale, pentru a sublinia că elementele negative din dezvoltarea societăţilor umane nu se concentrează exclusiv în societăţile postcomuniste, în democraţiile incipiente sau în curs de consolidare. Mi se pare riscant ca toate aspectele negative să fie localizate doar în aceste zone. Dar, este la fel de adevărat că aici ele pot fi mai bine developate iar o examinare serioasă, cu mijloace ştiinţifice şi fără demagogie politică poate sluji tuturor.

Lumea central-est-europeană trăieşte de mai mulţi ani, cu intensităţi diferite şi după experienţe istorice diferite, un proces complex de tranziţie dinspre totalitarismul comunist spre democraţie. Evenimentele care au determinat prăbuşirea regimurilor comuniste s-au consumat, în general, cu o rapiditate care ne-a surprins nepregătiţi nu numai pe noi, a surprins nepregătit şi Occidentul. După ce sistemele comuniste au căzut, tranziţia postcomunistă s-a dovedit a fi mult mai puţin accelerată decât se spera. Traversăm o criză îndelungată, cu bătălii dramatice între liniile frontului dintre trecut şi viitor.

 

Hibrizii tranziţiei

Trecerea de la dictatura comunistă spre democraţie presupune o dezvoltare pe trei direcţii: trecerea de la structurile totalitare la democraţia pluralistă; trecerea de la economia de stat centralizată la economia de piaţă cărora li se asociază un element semnificativ, pe care, din păcate, îl scăpăm uneori din vedere: trecerea de la spiritul colectivist la spiritul comunitar în planul mentalităţilor şi al atitudinilor în societate.

Începutul tranziţiei s-a caracterizat printr-un vid structural profund. A fost, în fapt, un proces de distrugere a unor structuri tipice epocii totalitare, urmat de crearea unor noi instituţii, democratice. Cum însă, în mare măsură acestea nu funcţionau, în locul lor a acţionat un anume tip de hibrizi ai tranziţiei. A rezultat o dezordine generală, de care au ştiut să profite vârfurile fostului sistem. Au abandonat ideologia comunistă, au renunţat la instituţiile sistemului totalitar pe care le reprezentaseră, utilizând hibrizii structurali, pe care i-au creat, pentru a întreţine haosul şi a-l organiza într-o direcţie avantajoasă intereselor lor. Într-un asemenea context amoral şi periculos, nucleele crimei organizate au exploatat fragilitatea noilor structuri amplificând corupţia de stat. Putem spune că s-a produs o lărgire a spectrului acesteia spre uzul eşalonului doi al nomenclaturii comuniste.

Situaţia este agravată de complicitatea, cel puţin tacită, a unor cercuri mondiale de afaceri care nu ezită să trateze cu structurile crimei organizate fiindcă ele asigură o mai rapidă repatriere a beneficiului decât o pot asigura structurile economice, ineficiente, ale statului sau structurile  dinamice, dar, din nefericire, puţin profitabile ale întreprinderilor mici şi mijlocii abia născute. Astfel, se creează dezechilibre financiare care fac încă şi mai dificilă consolidarea mecanismelor reale ale economiei de piaţă şi a instituţiilor statului de drept în confruntarea lor cu structurile crimei organizate. Eforturile pe care le-am făcut în ultimul an în România pentru a da transparenţă programului de privatizare, prin cotare la Bursă, s-au lovit de modul în care cercurile de afaceri internaţionale profită de lipsa unui capital autohton pentru a ţine acţiunile la cote mai coborâte, în vederea achiziţionării lor la preţuri cât mai joase. Este o situaţie dificilă care pune problema găsirii unor mecanisme legale de contracarare a speculaţiilor excesive de capital.

 

Corupţi şi corupători

La fel de dramatică s-a dovedit încercarea noastră de a deparazita administraţia de corupţie. Nu suntem naivi şi ştim că, pe deplin, corupţia nu poate fi eliminată. Dar poate fi tratată într-un mod similar contracarării rezistenţei diferitelor categorii de microbi prin mereu alte generaţii de antibiotice. Pentru aceasta, e nevoie ca statul să dispună de mijloace adecvate de diagnostic şi intervenţie. Şi să nu se uite că în actul de corupţie există întotdeauna doi actori: coruptul şi corupătorul.

În momentul în care am preluat mandatul de Preşedinte al României, am anunţat public şi, apoi, am repetat la fiecare întâlnire cu reprezentanţi ai marilor cercuri internaţionale de afaceri că în România nu va exista corupţie de stat, adică acel sistem în care la corupţie participă chiar factori din conducerea statului. Şi am anunţat că, începând cu preşedintele, cu aparatul prezidenţial, nimeni şi niciodată nu va primi comisioane şi nu va favoriza vreo firmă. Am afirmat acelaşi lucru despre primul-ministru, preşedinţii Camerei Deputaţilor şi Senatului şi miniştrii pe care i-am numit.

Am solicitat să mi se aducă la cunoştinţă orice caz în care o afacere în România este blocată sau întârziată pentru a obţine, direct sau indirect, avantaje materiale. Am anunţat, de asemenea, că în România nu se plătesc comisioane decât pe bază de contract, cu înregistrarea lor corespunzătoare în evidenţele contabil-financiare. Dacă firmele doresc să-şi manifeste material satisfacţia în afaceri, au două posibilităţi: să doneze contravaloarea comisioanelor, pe care legea ţării lor le permite, unor instituţii umanitare, anunţând public acest lucru, sau să sprijine unele manifestări civice, culturale sau sportive, prin sponsorizare. Nici una dintre aceste propuneri nu a avut efectul scontat. N-au apărut la suprafaţă nici comisioanele, nici corupţii.

La Forumul mondial de la Davos, într-o intervenţie în faţa reprezentanţilor unor mari cercuri de afaceri, i-am şocat pe mulţi spunând că, probabil, în momentul de faţă România este un tărâm utopic în care nu există corupţie. Dacă, în ciuda regulamentelor de conduită pe care le afirmă, companiile străine nu procedează corect şi nu dezvăluie substratul afacerilor de care se plâng, atunci nu au dreptul să acuze corupţia din România. Atâta timp cât nu adresează organelor abilitate nici o sesizare, se poate conchide că mita despre care vorbesc nu a fost cerută, ci oferită. Or, după lege, se pedepsesc atât luarea de mită, cât şi darea de mită.

 

Nu putem învinge corupţia sacrificând democraţia

Faptul că au existat şi există îmbogăţiţi peste noapte, persoane şi familii care cheltuiesc sume imense pentru achiziţionarea de vile, maşini scumpe şi altele, mult peste veniturile declarate, este o realitate. Iar dacă veniturile reale nu sunt declarate, explicaţia este provenienţa lor ilicită, din afaceri ilegale, din comisioane oculte, din mită, din contrabandă. Neexistând încă o lege pentru sancţionarea spălării de bani murdari şi nici un organism naţional specializat pentru combaterea corupţiei, am considerat oportun să propun analiza în Consiliul Suprem de Apărare a Ţării a dimensiunilor reale ale corupţiei şi crimei organizate şi a pericolului ca acestea să afecteze siguranţa naţională. Acesta a hotărât, în 1997, înfiinţarea unui consiliu naţional de acţiune împotriva corupţiei şi crimei organizate (CNAICCO), care să coordoneze activitatea ministerelor şi celorlalte autorităţi abilitate să acţioneze pentru apărarea legalităţii şi a siguranţei naţionale. Rezultatele s-au văzut în stoparea fenomenului de jaf organizat în sistemul bancar, al flotei, al petrolului, dar ele nu au fost pe măsura aşteptărilor populaţiei. Trebuie însă precizat că suspiciunea, că banii cuiva provin din fraudă sau corupţie nu sunt suficiente pentru a-l aresta şi trimite în judecată pe cel suspectat. Este nevoie de dovezi, de probe cu înscrisuri sau martori. Or, mai ales în privinţa martorilor, există obstacole inexplicabile. Toţi vorbesc despre moralitate, dar nu consideră amoral faptul că nu spun ce ştiu.

Nu putem câştiga lupta împotriva corupţiei sacrificând democraţia, chiar dacă aceasta conduce la întârzieri şi uneori la exasperarea oamenilor că anumite cazuri cunoscute nu sunt rezolvate mai repede. Încă o dată, afirm că opţiunea noastră şi a mea personal este de a nu permite ca, sub stindardul luptei împotriva corupţiei, să se aducă atingeri separaţiei puterilor în stat, libertăţii individuale şi legalităţii.

 

Reforma curată

Mai multe sondaje de opinie realizate anul trecut, în România, demonstrează o evoluţie foarte interesantă a mentalităţii şi a gândirii cetăţenilor. Majoritatea şi-a exprimat convingerea că singura soluţie a ieşirii din criza economică este reforma. În acelaşi timp, o majoritate zdrobitoare consideră că reforma fără eliminarea corupţiei este inutilă. Este nevoie deci, după părerea mea, de propagarea intensă a conceptului de reformă curată şi mai ales de materializarea lui în practică. Un asemenea concept poate introduce dimensiunea morală într-un proces aparent pur economic. Nu este uşor dar este obligatoriu.

În societăţile în tranziţie, scopul acţiunii, vizând dezvoltarea şi bunăstarea, riscă să treacă sub uitare mijloacele. Or, nu orice cale este bună şi nu orice mijloc este potrivit pentru atingerea unor asemenea scopuri. Tranziţia nu poate servi drept scuză pentru suspendarea moralei. Dimpotrivă, ea trebuie să se caracterizeze printr-un fel de stare de încordare morală în actul de guvernare, printr-o permanentă atenţie acordată valorilor fundamentale ale civilizaţiei democratice, printr-o veghe permanentă asupra respectării drepturilor şi libertăţilor individuale. Aş fi înclinat să definesc etica guvernării drept o formă de vigilenţă faţă de orice ispită de a crede că scopul este mai important decât mijloacele. Urgenţa de a atinge obiectivele pe care le impune reforma societăţii, a instituţiilor şi a economiei este o trăsătură neîndoielnic firească a acţiunii guvernamentale din ţările aflate în tranziţie. Preţul acestei urgenţe nu trebuie să fie sacrificarea procedurilor democratice şi legale.

 

Moralitatea ca regulă fundamentală a guvernării

Dificultatea guvernării într-o societate aflată în tranziţie provine din scopul acestei guvernări care este infinit mai amplu iar timpul în care el trebuie atins este infinit mai scurt decât scopul şi timpul pe care şi le dau sau şi le permit societăţile democratice consolidate. În schimb, mijloacele puse în lucru trebuie să fie aceleaşi cu cele la care recurge orice guvern dintr-o democraţie stabilă şi consolidată. Altfel spus, trebuie să faci mai mult şi mai repede cu exact aceleaşi instrumente de care dispun democraţiile consolidate, dar pe care o ţară aflată în tranziţie abia începe să le aibă.

Iată deci că, spre deosebire de momentul sau stilul Machiavelli, scopul nu mai are dreptul de a scuza mijloacele. Aceasta mi se pare a fi regula morală fundamentală a guvernării pe care societăţile în tranziţie trebuie să şi-o asume fără rezerve. În acest context mi se pare definitorie consideraţia lui Giovanni Sartori: “Democraţia, ca metodă, trebuie să preceadă orice beneficiu pe care îl aşteptăm de pe urma ei”.

Mi-am dat seama în ultimul timp, şi acest lucru s-a confirmat ieri la Haga şi la Rotterdam iar acum la Amsterdam, că reprezentanţii băncilor şi mediilor de afaceri olandeze cunosc bine evoluţiile economice din societatea românească, iar interesul lor pentru dezvoltarea unor relaţii parteneriale solide nu este deloc formal.

În timp ce în alte ţări am întâlnit oameni politici sau de afaceri care deţin informaţii vagi, obţinute din presă sau din studii teoretice, oamenii de afaceri din Ţările de Jos, conform cu spiritul lor pragmatic, dar şi cu spiritul de aventură care i-a caracterizat pe olandezi de-a lungul secolelor, au venit în România şi s-au apucat de treabă. Am constatat – şi a fost pentru mine o revelaţie – că, dacă vrei să afli informaţii precise despre o ţară şi probabil şi despre România, discuţi cu oamenii din sistemul bancar. Ei ştiu mai bine decât oamenii politici, decât diplomaţii şi chiar decât serviciile secrete ce se întâmplă în economie şi cum circulă profitul.

 

Opţiuni comune pentru cooperare

Putem vorbi astăzi despre un fenomen politic şi economic, concretizat într-o apropiere autentică între România şi Ţările de Jos. Fructificarea acestei opţiuni comune pentru cooperare nu se poate realiza fără a depăşi stadiul declaraţiilor de intenţie.

Dar pentru aceasta, de la început, trebuie îndeplinită o condiţie esenţială. Şi ea, din punctul de vedere al României, trebuie să ia forma unei garanţii politice incontestabile. Prezenţa mea are acest rol de garant al unui anume curs al proceselor politice, care va fi urmat fără şovăire, şi de garant al stabilităţii României. Dacă acceptăm acest lucru, lipsa performanţelor economice momentane în România nu mai trebuie privită ca o fatalitate. Esenţial este că procesul de reformă din ţara mea se bucură de o largă susţinere politică şi populară şi, în ciuda unor dificultăţi cu care ne confruntăm, el rămâne o prioritate naţională. Discuţiile care au avut loc în cadrul coaliţiei de guvernare nu s-au purtat pentru sau împotriva reformei, ci asupra ritmului mai rapid care trebuie imprimat reformei.

Oferta investiţională a României include certitudinea unui profit important pentru orice om de afaceri serios interesat să-i dea curs. Nu numai cei care au funcţii de conducere în România, dar şi populaţia, au în acest moment o viziune realistă. Nimeni nu-şi mai propune să aştepte acte de caritate în domeniul economic. Noi ştim că ceea ce poate oferi ţara noastră astăzi înseamnă stabilitate politică, o piaţă de investiţii şi un cadru juridic şi instituţional care să facă posibil un profit reciproc.

Actualul context economic internaţional impune forme de colaborare care să corespundă unui obiectiv strategic pentru fiecare dintre ţările noastre. În momentul de faţă, nu există obstacole în calea unei asemenea colaborări, ci, dimpotrivă, există atât disponibilitatea părţii române, cât şi potenţialul economic pentru o constantă dezvoltare a investiţiilor dumneavoastră în România.

 

Strategiile restrictive sunt neproductive

Indiferent de stadiul de dezvoltare economică în care ne aflăm,  lumea contemporană ne obligă să ne adaptăm spiritului şi dinamicii componentelor sale fundamentale. Este o lume a deschiderii şi a comunicării, în care criteriile aplicate în perioada Războiului Rece şi-au pierdut relevanţa. Indiferent de forţa politică, economică sau militară de care dispune, nici un stat nu mai poate risca să opteze pentru izolaţionism, pentru o strategie restrictivă, generată de prejudecăţi sau orgolii.

Accentuez această dimensiune a relaţiilor pe care dorim să le promovăm, cu convingerea că lumea investitorilor va reuşi să abordeze şi să pună în practică oportunităţile pe care politica Guvernului rezultat din alegerile din noiembrie şi oamenii de afaceri români le pot oferi.

Suntem de acord că viitorul pe care îl anticipăm nu poate fi construit decât prin forţa raţiunii şi a pragmatismului fiecăruia dintre noi. Cred că este un adevăr incontestabil, căruia marele filosof olandez Spinoza a înţeles, cu secole în urmă, să-i confere valoarea unui reper existenţial: „Omul care se conduce după raţiune este, în cetatea în care ascultă de legile comune, mai liber decât ar fi într-o singurătate unde n-ar asculta decât de el însuşi”.

Definirea interesului national si a politicilor de securitate nationala care decurg din aceasta reprezinta problema politica majora a oricarui stat democratic. Formularea explicita a interesului national constituie un imperativ al politicii statului, ca expresie a idealurilor nascute in aria in care o natiune isi faureste destinul. Politicii ii revine sarcina sa discearna, sa studieze si sa expliciteze toate elementele care determina, conditioneaza, influenteaza sau afecteaza interesul national.

Interesului national nu i se poate da o definitie partizana. Puterea politica alterneaza, in vreme ce interesul national ramane constant pe termen relativ lung. De aceea, in definirea interesului national trebuie sa se tina seama de factori multipli, de la imperativele politice, sociale si economice ale unei perioade anume, pana la particularitatile contextului international pe termen apropiat sau mai departat.

Clarificarea teoretica si aplicata a acestei problematici de interes major pentru Romania cere o alaturare a reflectiei intelectuale si a actiunii factorilor politici. Aceasta raspunde viziunii moderne asupra sensului global al conceptelor de interes national si de securitate nationala, in care factorii ce tin de domeniul educatiei, al vietii intelectuale si al culturii se integreaza organic.

Cei mai valorosi initiatori si cuceritori ai progresului au fost si raman oamenii de stiinta si cultura. Abordarea de catre oamenii de stiinta a relatiei dintre securitate si cultura poate duce la reconceptualizarea multor probleme ale politicii de securitate si la optimizarea programelor de guvernare. Oamenii de stiinta pot constitui un puternic grup de gandire strategica in analiza multidisciplinara a securitatii nationale. In fine, dar nu in ultimul rand, exista o legatura intrinseca intre diversitatea culturala, excelenta intelectuala si buna functionare a sistemelor democratice care reprezinta, la randul lor, temeiuri esentiale pentru o buna gestionare a interesului national. O cultura a dialogului si a respectului reciproc raspunde prioritatilor pe care interesul national le impune si le promoveaza.

 

Discursul public romanesc

Intr-o societate in care, dupa decenii de totalitarism, elementul  fundamental de coeziune este, cu precadere, de natura nationala, interesul national risca sa fie definit si promovat exclusiv sub infatisarea legaturii de neam. Se poate astfel constata ca insasi notiunea de „interes national” devine recurenta in discursul public romanesc mai ales in acele situatii in care interesul etnic este sau pare sa fie amenintat.

Desi afirmatia pare ea insasi riscanta, exista un risc chiar in vehicularea sintagmei „interes national” intrucat ea poate fi folosita oricand, de catre oricine, in orice context, cu sentimentul ca acopera un continut unanim cunoscut si acceptat. In realitate, interesul national nu este o valoare pre-construita, care ar implica doar energie vocala pentru a fi proclamata, fara o selectie atenta si fara efort personal. Interesul national este o experienta ce trebuie construita de fiecare in parte, un imperativ care iti cere sa investesti timp si energie si in folosul celor din jur, iti cere sa optezi uneori chiar intre propriul tau interes si un interes de factura generala. Aceasta experienta presupune reflectie, responsabilitate, generozitate, devotament si chiar, in anumite situatii, sacrificiu.

Nu numai materialul biologic al unei natiuni sau traditiile sale istorice si folclorice constituie premisele patriotismului, ci si felul in care o natiune a stiut, stie sau incepe sa invete sa se constituie ca o natiune civica, ca o societate al carei principiu de solidaritate este consensul in jurul unor norme morale, intarite prin norme juridice. In fond, miza democratizarii si a economiei de piata se joaca tocmai in jurul celor doua valori care definesc patriotismul prin solidaritate si respect fata de lege.

Democratia nu poate fi instalata in afara statului de drept, a domniei legii. Dupa cum economia de piata nu merita sa fie instalata cu pretul crearii unor profunde fracturi sociale care sa anuleze orice egalitate de sanse. Astfel inteles, interesul national nu s-ar cuveni limitat la expresia unui patos etnic, ci trebuie sa constituie, mai degraba, un rationament de ordin politic superior.

In societatile in tranzitie de la totalitarism la democratie, patriotismul definit ca iubire fata de legi pare amenintat de nasterea unei noi “morale”, a succesului si a acumularii. Desi generatoare de dinamism si prosperitate, o asemenea „morala”, care ar recunoaste piata ca singura valoare, poate eroda solidaritatea sociala si submina interesul national.

De aceea, statul are obligatia de a ocroti pe aceia dintre cetatenii sai care, in mod temporar sau definitiv, nu au cum se proteja singuri, prin proprietate sau prin propria munca.

 

Actiunea politica

O cultura a participarii echitabile la efortul comun trebuie sa se generalizeze, pentru a ajunge, in viitor, la o lume a echilibrelor mai degraba decat la o lume a conflictelor. Nu este vorba de o iluzorie egalitate. S-a spus ca societatile au de ales intre egalitate si libertate si ca, pe buna dreptate, societatea romaneasca a ales libertatea. Dar, in interiorul oricarei societati liberale, cu un capitalism modern, trebuie sa existe mecanisme de dialog social si de redistributie judicioasa care sustin echilibrul si coeziunea prin solidaritate activa, in interesul national.

Unei morale exclusiv pragmatice trebuie sa i se contrapuna morala politica. O morala politica vazuta ca o morala a actiunii. O actiune care, la randul ei, nu se reduce doar la a face, ci care inseamna, in primul rand „a fi dator sa faci” din perspectiva unor valori care isi au izvorul in constiinta cetateanului. Actiunea politica isi gaseste sensul tocmai in spatiul definit de verbul „a deveni”, in care ea este capabila sa exprime valorile intime ale constiintei, transformandu-le in valori publice si dand astfel substanta legaturii sociale. Morala risca sa ramana o iluzie daca actiunea politica nu este capabila sa o transforme intr-un ideal.

Idealul pe care il declinam sub sintagma „interes national”, ca suma a intereselor unei natiuni politice moderne, se organizeaza in jurul principalelor noduri de solidaritate umana. Interesul national este, simultan, o problema etica si o chestiune de politica de stat.

In Romania, interesul national este considerat in mare masura un atribut al politicii externe. S-ar cuveni insa ca interesul national sa fie ordonatorul felului in care romanii inteleg sa traiasca impreuna in calitate de cetateni. Intr-o tranzitie care nu poate produce deocamdata dezvoltare, ci pare sa multiplice doar diferentele, clivajele sau fracturile, interesul national ar trebui declinat potrivit unei gramatici a solidaritatii in jurul valorilor civice: democratie si pluralism; libertate si demnitate; egalitate in fata legii; intelegere si toleranta. Aceste valori pot si trebuie sa devina un patrimoniu pe de-a-ntregul romanesc, pentru ca ele sunt singurele valori pe masura omului si demne de acesta.

 

Libertatea alegerii

In cadrul interesului national, afirmarea identitatii nationale nu exclude recunoasterea complementara a unei identitati transnationale, cum este identitatea europeana, inteleasa ca modalitate privilegiata de integrare a Romaniei in spatiul valorilor democratice ale unei Europe intregite, care isi construieste unitatea pe principiul toti egali, toti diferiti.

Fractura dintre extremul Occident al Europei si zona continentului in care se afla Romania este de data recenta si ea a intrerupt de fapt o lunga perioada de dezvoltare a civilizatiei europene care, mai ales dupa primul razboi mondial, incepuse sa-si arate tot mai vadit unitatea. Aceasta fractura a fost de natura politica si s-a manifestat ca o frontiera strategica intre o Europa atasata consecvent valorilor democratiei, statului de drept si drepturilor omului si o alta Europa, a carei clasa politica le-a contestat vehement inlocuindu-le cu ambitiile statului totalitar.

Pacea de dupa ultimul razboi mondial a fost repartizata tarilor din Europa Centrala si de Sud-Est conform dorintei marilor invingatori, uneori fara prea multe consideratii privind participarea lor intr-o tabara sau alta, ori contributia lor reala la obtinerea victoriei. Odata cu aceasta pace, le-a fost destinat si un statut de apartenenta la unul dintre polii ordinii care a urmat razboiului.

Sfarsitul Razboiului Rece a acordat o sansa istorica statelor din Europa Centrala si de Sud-Est, sansa politica de a-si redefini interesul national, precum si o sansa strategica de a-si alege si construi propriul sistem national de securitate.

Libertatea alegerii este insa limitata, printre altele, de capacitatea militara a fiecarui stat si de potentialul sau de aparare. Pentru statele care au apartinul Pactului de la Varsovia, acest potential si in special cultura de aparare nationala au fost alterate, pe parcursul a cel putin doua generatii, de starea de dependenta a natiunii fata de blocul militar comunist.

De aceea, incepand cu anii 1990-1991, intre prioritatile politico-strategice ale Romaniei s-au situat, pe de o parte, modernizarea fortelor armate, iar pe de alta parte, cautarea unui sprijin in singura institutie de aparare colectiva credibila, Organizatia Tratatului Atlanticului de Nord.

 

Sensul largirii NATO de la Est spre Vest

Am afirmat de mai multe ori ca procesul de largire a Organizatiei Tratatului Atlanticului de Nord nu s-a facut si nu se va face de la Vest spre Est, ci de la Est spre Vest. Altfel spus, el nu are la baza o expansiune a Aliantei ci, dimpotriva, se intemeiaza pe o aderare constienta si libera a statelor din Europa Centrala si de Est, din care unele sunt acum membre ale NATO, iar altele doresc sa dobandeasca, intr-un termen rezonabil, acest statut. In mod paradoxal, raspunsul cel mai rapid si mai entuziast la initiativa de extindere a Aliantei nu a venit in primul rand din tarile de pe fosta linie de fractura Est-Vest, ci dinspre statele situate mai la Est: Romania si Tarile Baltice.

In ciuda dezamagirii produse de ritmul in care se desfasoara acest proces, aderarea la Organizatia Tratatului Atlanticului de Nord nu este privita de romani in primul rand ca o protectie impotriva unei amenintari, ci mai ales ca o regasire a unei identitati de care s-au simtit, vreme de cinci decenii, pe nedrept lipsiti. NATO nu reprezinta pentru noi un adapost, ci o comunitate de valori.

In materie de securitate, Romania a mostenit o situatie complexa, datorata atat influentei comuniste sovietice, cat mai ales autarhiei irationale la care a fost constransa de regimul comunist intern. Chiar daca propria cultura militara a fost ferita, incepand cu anii ’60, de o puternica amprenta sovietica, ea nu a cuprins experienta realizata in vest in toti acesti ani. In acelasi timp, dupa 1990, Romania nu a mai avut nici un aranjament de securitate colectiva. De aceea, au fost si raman imperative cerintele ca armata sa se modernizeze iar statul roman sa devina membru al Organizatiei Tratatului Atlanticului de Nord.

Modernizarea militara s-a dovedit a fi cea mai rapida dintre componentele reformei din Romania. Traditiile si valorile militare nationale, pastrate intr-o buna masura chiar si in anii comunismului, au usurat accesul la cultura militara occidentala care a fost asimilata, pe toata scara ierarhica a corpului militar. In numai cativa ani, reforma armatei a cuprins atat schimbarea radicala a structurii de comanda si control, cat si configuratia unitatilor de lupta. Capacitatea de integrare a ostasilor romani, anterior constransi la izolare, a fost exprimata cu succes, incepand din 1991 si intensificata dupa 1996, in misiuni internationale de pace si management al crizelor.

Probabil ca aspectul cel mai uimitor in procesul de extindere a NATO este acela ca, inainte chiar de a fi sigure ca vor deveni membre, majoritatea tarilor candidate din Europa Centrala si de Est au indeplinit aproape toate obiectivele politice de baza ale organizatiei. Daca Organizatia Tratatului Atlanticului de Nord ar fi fost o simpla institutie militara, ele nu ar fi fost in masura sa indeplineasca aceste obiective decat in interiorul aliantei.

 

Cooperarea tarilor candidate

In acelasi timp, nevoia de securitate a determinat crearea in aceasta zona a unui sistem de cooperare pe care, in alte timpuri, doar Alianta ar fi putut sa-l asigure. Initiativa de Cooperare Sud-Est-Europeana, Acordul Central-European pentru Liber Schimb, Tratatul polono-ucrainean, Tratatul romano-ungar si cel romano-ucrainean au realizat un tesut politic comun pentru o zona chiar mai larga decat cea pe care suntem obisnuiti in mod traditional sa o cuprindem in Europa Centrala.

Toata acesta tesatura convergenta de acorduri si tratate, care nu a fost dirijata dintr-un centru unic de comanda, demonstreaza ca un intreg capitol de gandire strategica a raporturilor dintre state si dintre zonele geopolitice a luat sfarsit. Cred ca, la zece ani dupa caderea totalitarismului, Europa Centrala este capabila sa transmita lumii un mesaj propriu: noul nume al securitatii poate fi prosperitatea, de care tarile din zona au avut atata nevoie si pe care acum si-o construiesc.

In urma unor actiuni energice si consecvente, la care tara noastra a participat sau pe care le-a initiat in ultimii doi ani, Romania se situeaza la intersectia privilegiata a unui sistem complex de cooperare politica si economica. Ma refer la trilateralele Polonia – Ucraina – Romania, Romania – Ucraina – Moldova, Romania – Bulgaria – Grecia si, in perspectiva, Romania – Ungaria – Austria. In acelasi timp, ca parte a CEMN si CEFTA, Romania este o punte intre zona de Cooperare Economica a Marii Negre si spatiul Acordului Central European pentru Liber-Schimb.

 

Amenintarea de a fi invins pe campul stagnarii economice

In perspectiva mileniului trei, nu imperiile sau armatele sunt principalii adversari ai securitatii nationale, ci stagnarea economica, coruptia, pietele financiare clandestine, crima organizata si terorismul. Dincolo de imperfectiunea transformarilor economice si sociale din ultimii ani, experienta ne-a condus la o intelepciune si la un nou mod de a gandi interesul national raportat la acesti adversari.

In zilele noastre, obiectivele strategice tin in primul rand de politica interna a unui stat. Problemele pe care le vizeaza nu mai sunt exclusiv militare. In acest moment, mai mare decat pericolul unei confruntari militare este amenintarea de a fi invins economic. Principalele primejdii vor fi inca mult timp legate de instabilitatea sistemelor financiar-bancare, de instabilitatea raporturilor sociale, de nivelul coruptiei si al crimei organizate.

Marile optiuni strategice determinate de interesul national al unui stat nu se mai elaboreaza astazi doar in structurile Puterii. Cuvantul opiniei publice a inceput sa conteze tot mai mult in luarea deciziilor majore cu privire la aparare, securitate si stabilitate. Atunci cand se cer definite caile de realizare a interesului national, liderii de opinie au uneori o influenta tot atat de mare ca si liderii politici. Aceasta influenta n-ar mai trebui insa sa se exercite accidental, ca raspuns dat unor circumstante politice si unor conjucturi strategice. S-ar cuveni ca intelectualii responsabili si autentici sa se angajeze in promovarea si consolidarea unei culturi a securitatii nationale. Si sunt convins ca in acest proces, Academia, in calitatea ei de centru de autoritate intelectuala si de for de dezbatere, are de jucat un rol fundamental, indispensabil.

 

Valorile democratiei sunt universale

Alaturi de alte state din Europa Centrala si de Est, Romania este astazi pe cale de a demonstra ca valorile democratiei, preeminenta legii si drepturile omului nu constituie patrimoniul exclusiv al unui Occident care s-a dovedit, poate, mai putin ambitios decat l-au vazut, vreme de decenii, popoarele din centrul Europei.

Totusi, daca romanii au gasit in ei insisi forta de a pune capat regimului totalitar, aceasta s-a datorat si faptului ca ei si-au ales ca model marea familie a democratiilor occidentale, ale carei simboluri politico-economice si de securitate sunt Uniunea Europeana si NATO. Ca si celelalte popoare din statele candidate la aderare, romanii vor sa impartaseasca cu aceste democratii experienta pe care au acumulat-o, o experienta a rezistentei si solidaritatii, a victoriei asupra fricii si a credintei in forta ratiunii.

In dezbaterea marilor probleme politice ale Romaniei de azi se regasesc in permanenta doua teme: interesul national si securitatea nationala. Evident legate intre ele, aceste teme se impun, fie ca se discuta despre integrarea in Organizatia Tratatului Nord Atlantic si Uniunea Europeana, fie ca se discuta despre coruptie, accesul la dosarele fostei Securitati, reforma sau privatizare.

In perioada pe care o traversam, evolutiile rapide, atat pe plan intern, cat si pe plan international, genereaza in permanenta riscuri si amenintari la adresa sigurantei nationale.

Serviciul Roman de Informatii este, pe de o parte, institutia care trebuie sa ofere statului capacitatea de a raspunde prompt si eficient provocarilor actuale si de perspectiva si, pe de alta parte, se gaseste implicat in dezbateri publice referitoare la configurarea democratiei si statului de drept in Romania. Activitatea sa poate fi conceputa astazi numai intr-un cadru strict reglementat, dupa toate normele democratiei si statului de drept.

Primesc periodic rapoarte ale Serviciului Roman de Informatii. Multe dintre acestea au fost extrem de utile in analizele efectuate la nivelul Consiliului Suprem de Aparare a Tarii. In spatele rapoartelor si, evident, si in spatele bilantului se afla un mare volum de munca extrem de dura, uneori foarte periculoasa, in care, asa cum spunea fostul presedinte american Eisenhower, „succesul nu poate fi facut public, eroii raman nedecorati, iar esecul nu poate fi explicat”. As adauga ca esecul poate fi chiar catastrofal si nu pentru unul sau altul dintre noi, ci pentru insusi viitorul tarii.

 

Evaluarea domeniilor de vulnerabilitate

In raportul de astazi s-au prezentat, cu seriozitate si rigoare, actiuni intreprinse pe domenii de vulnerabilitate.

S-au detaliat aceste vulnerabilitati in domeniul economic, in care pericolele sunt crescute datorita recesiunii, ca si in domeniul financiar–bancar care, personal, mi se pare deosebit de expus, datorita disfunctiilor care favorizeaza proliferarea economiei subterane si a criminalitatii organizate. In majoritatea statelor, crima organizata tinde sa exercite influente masive asupra structurilor decizionale si chiar asupra functionarii structurilor de asigurare a ordinii si a linistii sociale. Pericolul trebuie considerat real si in Romania.

La fel de importante sunt evaluarile referitoare la consecintele erodarii autoritatii si functionalitatii structurilor decizionale, precum si efectele abuzurilor, ilegalitatilor si coruptiei in exercitarea actului administrativ si de justitie. Aparitia unor asemenea pericole in societatea romaneasca atrage in mod inevitabil si riscul unor diversiuni provocatoare, in beneficiul unor elemente extremiste sau corupte, interesate sa genereze curente de opinie cu conotatii destabilizatoare.

Nu pot fi omise eforturile depuse de Serviciul Roman de Informatii in planul cunoasterii eventualelor posibilitati de concretizare in Romania a fenomenului terorist care ameninta siguranta nationala atat in mod direct, cat si prin afectarea relatiilor externe ale statului roman. In acelasi timp, apreciez efectul de descurajare pe care calitatea cunoscuta a Brigazii antiteroriste il are asupra grupurilor care ar putea desfasura actiuni cu caracter terorist in Romania. Am inspectat in urma cu cateva zile aceasta brigada si am fost impresionat de inaltul nivel de pregatire profesionala, de curajul si daruirea acestor luptatori, aparatori, in situatii extreme, ai linistii cetatenilor si ai stabilitatii tarii.

Din sondajele de opinie si cercetarile sociologice reiese ca romanii au inca un nivel scazut de reprezentare a ceea ce denumim “actiuni care pericliteaza siguranta nationala”. Este o situatie pe care o mostenim de la sistemul comunist.

Perceptia cetatenilor asupra intereselor generale ale comunitatii este inca deficitara. Nivelul de acceptare a responsabilitatii pentru prevenirea si combaterea unor actiuni care pericliteaza interesul national este inca redus. Aceasta situatie face ca rolul Serviciului Roman de Informatii sa fie cu atat mai important si mai dificil. De aceea, consider necesara evaluarea continua a prioritatilor de actiune, atat pe baza experientei acumulate, cat si prin monitorizarea noilor factori de risc la adresa sigurantei nationale, in special a formelor de agresiune neclasice. Ma refer la necesitatea identificarii si contracararii riscurilor la adresa securitatii sistemelor informatice, la prevenirea agresiunilor informationale, la identificarea influentelor de natura psiho-sociala care vizeaza manipularea populatiei in sensuri contrare interesului national.

 

Calitatea analizei si operativitatea valorificarii informatiilor

Nu ajuta insa la nimic sa stii mai mult fara a face mai mult, utilizand prompt si eficace ceea ce cunosti deja. De aceea, Serviciul Roman de Informatii va trebui sa sustina, in continuare, prin aportul sau specific, eforturile societatii romanesti pentru realizarea obiectivelor acestei perioade cruciale pentru destinele tarii.

Cresterea capacitatii de anticipare, dezvoltarea si perfectionarea modalitatilor de cunoastere si contracarare a riscurilor de orice natura la adresa intereselor nationale sunt principalele directii in care trebuie sa actioneze Serviciul Roman de Informatii. Investigarea fenomenelor generatoare de disfunctii in planul stabilitatii economico-sociale si al ordinii constitutionale, concomitent cu asigurarea unui sistem eficient de protectie contrainformativa in cadrul proceselor decizionale se numara printre responsabilitatile care revin acestei institutii.

Serviciul Roman de Informatii va trebui sa actioneze mai rapid, mai minutios si mai precis, pentru a permite factorilor de decizie sa adopte cu promptitudine solutii corecte si eficiente. Aceasta inseamna o crestere a profesionalismului, a calitatii analizei si operativitatii in valorificarea informatiilor la toate nivelele institutiei.

Este absolut necesar ca personalul institutiei sa ajunga la acel stadiu de profesionalism si de obiectivitate care sa confere deplina autenticitate datelor prezentate factorilor decizionali. Faptul ca SRI este condus de doi ingineri, un matematician si un fizician, este o buna premisa pentru exactitatea informatiilor.

Intr-o lume in curs de globalizare si in care, din pacate, globalizarea crimei organizate se petrece mai rapid decat globalizarea principiilor democratice si a economiei performante, se impune dezvoltarea conlucrarii si cooperarii cu alte structuri de informatii interne, in special consolidarea relatiilor de parteneriat cu serviciile corespondente din statele membre ale NATO si UE, in interesul integrarii Romaniei in aceste structuri. Trebuie sa spun ca am primit cu satisfactie aprecierile pozitive si multumirile unor inalti oficiali pentru modul in care SRI coopereaza cu serviciile similare din alte tari.

Cunosc insuficienta cadrului legislativ care reglementeaza activitatea SRI, faptul ca acumularile si mutatiile inregistrate in plan politic, economic si social impun completarea fundamentului juridic, mai ales in privinta apararii secretului de stat, a apararii patrimoniului national, a regimului juridic al strainilor. Cunosc, de asemenea, problemele legate de insuficienta fondurilor alocate, de dificultatile atragerii unui personal specializat si problemele legate de asigurarea spatiului locativ pentru noii angajati, in special tineri. Contez insa pe discernamantul, constiinciozitatea si spiritul patriotic ce ar trebui sa caracterizeze toate actiunile institutiei si am convingerea ca si in aceste conditii dificile, datoria si profesionalismul transforma imperativele intr-un mod de a fi si de a actiona prompt si responsabil.

Astept de la Serviciul Roman de Informatii sa fie in continuare eficient si discret. Si cand spun aceasta, vreau sa subliniez ca este imperativ ca informatiile obtinute de acest serviciu sa ajunga in exclusivitate la autoritatile legal abilitate.

Insist si asupra obligativitatii de a respecta cu strictete, in intreaga activitate, prevederile constitutionale si legale, drepturile si libertatile cetatenesti, in spiritul valorilor si principiilor democratice. Atrag atentia asupra obligatiei de a pastra o atitudine nepartizana. In calitate de sef al statului si presedinte al Consiliului Suprem de Aparare a Tarii sunt garantul respectarii autoritatii institutiilor statului si nu voi tolera incalcarea legilor si regulamentelor militare, a principiilor si normelor care reglementeaza activitatea si functionarea serviciilor de informatii ale statului.

Romania s-a alaturat de la inceput eforturilor Grupului de Contact, ale OSCE, NATO si UE pentru o rezolvare politica, prin tratative, a crizei din Kosovo. Propria noastra experienta politica a dovedit ca exista totdeauna calea spre dialog atunci cand exista de ambele parti buna credinta si vointa de a evita conflictele. Prin interventii, declaratii si actiuni politice, dintre care cea mai recenta este reuniunea de la Bucuresti a ministrilor Afacerilor Externe din statele membre ale Procesului de Cooperare Sud-Est-Europeana, am depus eforturi importante, conjugate cu cele ale oficialitatilor Grupului de Contact, ale NATO, UE si OSCE, pentru o incheiere grabnica si durabila a conflictului. Incetarea imediata a confruntarilor armate din Kosovo si semnarea Acordului interimar de pace, garantand deopotriva deplina suveranitate si integritate teritoriala a Republicii Federale Iugoslavia, ca si respectarea integrala a drepturilor minoritatilor si comunitatilor etnice din provincia Kosovo, in conformitate cu normele si standardele internationale, reprezinta, in momentul de fata, singura perspectiva de solutionare politica a conflictului din Kosovo.

Din pacate, toate aceste eforturi intampina inca dificultati majore, ceea ce are drept rezultat tragic noi varsari de sange, dislocarea brutala a zeci de mii de refugiati si escaladarea tensiunilor in intreaga zona. Speranta aplanarii prin dialog a conflictului este tot mai mult intunecata de spectrul intolerantei, urii si violentei. De buna seama, statele suverane poarta raspunderea gestionarii conflictelor interne. Dar, atunci cand aceasta gestionare nu calmeaza, ci amplifica un conflict care pericliteaza securitatea tarilor din zona si chiar a intregii Europe, singura interventia responsabila a comunitatii internationale pentru a impune partilor in conflict acceptarea medierii si dialogului mai poate pune capat acestei periculoase escaladari.

 

Responsabilitatea organizatiilor internationale

Romania sustine cu fermitate angajamentul SUA, al Grupului de Contact, al NATO, UE si OSCE de a-si asuma, in conformitate cu rezolutiile Consiliului de Securitate al ONU, responsabilitatea incetarii acestui grav conflict. Romania considera ca implicarea energica a Statelor Unite in sustinerea unei solutii negociate a problemelor din Sud-Estul Europei, efortul politic si diplomatic major al oficialitatilor americane in favoarea unui acord, fermitatea cu care SUA nu au incetat sa afirme necesitatea ca acest focar de conflict sa fie calmat sunt factori decisivi pentru solutionarea pozitiva a problemelor din Sud-Estul Europei. Aceasta dovedeste o data mai mult ca o strategie transatlantica de perspectiva in aceasta zona, bazata pe prezenta nemijlocita a NATO in Sud-Estul Europei, este singura in masura sa ii asigure securitatea si dezvoltarea.

In acest moment critic, Romania considera ca reusita negocierilor de la Paris reprezinta ultima cale de solutionare pasnica a conflictului. De aceea, saluta semnarea Acordului interimar de pace de catre reprezentantii minoritatii albaneze din Kosovo si cere Republicii Federale Iugoslavia sa procedeze cat mai repede in acelasi mod. Romania considera, asa cum a mai afirmat-o, ca prezenta unei forte internationale care sa asiste implementarea Acordului de la Rambouillet este singura garantie reala a respectarii suveranitatii si integritatii teritoriale a Republicii Federale Iugoslavia, precum si a drepturilor minoritatilor si comunitatilor etnice din Kosovo.

In cazul in care negocierile de pace ar esua, Romania considera ca o interventie a NATO pentru incetarea conflictului este necesara si legitima si reitereaza hotararea sa de a sprijini efortul de restabilire a pacii si operatiunile umanitare pe care acesta le presupune.

Impreuna cu Guvernul Romaniei si cu intreaga opinie publica din tara, urmaresc cu toata atentia si cu fireasca ingrijorare evolutia evenimentelor legate de conflictul din Kosovo. Vreau sa va asigur ca, inca de la inceputul crizei, Romania a depus toate eforturile pentru a convinge partile in conflict ca numai prin dialog se poate ajunge la o solutie care sa asigure atat respectarea drepturilor omului, cat si suveranitatea si integritatea Republicii Federale Iugoslavia.

In acest sens, reamintesc faptul ca Romania a participat, alaturi de statele membre din NATO, Grupul de Contact, Uniunea Europeana si OSCE, la efortul comunitatii internationale pentru solutionarea prin negocieri a tensiunilor. Personal, am adresat mesaje directe, in nume propriu si in asociere cu alti sefi de state din Sud-Estul Europei, pentru a indemna partile in conflict la incetarea imediata a violentelor si la dialog politic pentru restabilirea pacii. Apelez inca o data la presedintele Milosevici ca, in interesul poporului sarb, sa dea dovada de intelepciune si sa aleaga calea negocierii inainte de a fi prea tarziu.

 

Nu vom participa la actiuni de lupta pe teritorul Iugoslaviei

Asa cum am declarat, pozitia noastra este ferma: sustinem neconditionat eforturile de solutionare prin dialog politic a crizei si eforturile NATO de incetare imediata a conflictului. Cu toate acestea, in aceste zile dificile pentru stabilitatea regiunii, se fac auzite voci care insinueaza implicarea militara a Romaniei in conflictul din Kosovo.

Precizez cat se poate de clar ca Romania nu va participa la actiuni de lupta pe teritoriul Republicii Federale Iugoslavia. Romania nu a oferit forte combatante. Doar in masura in care partile aflate in conflict vor ajunge la un acord, Romania va putea participa, in conformitate cu aprobarea deja exprimata de Parlament, la operatiuni in sprijinul pacii si umanitare.

Singura optiune viabila pentru securitatea nationala

Ca Presedinte al Romaniei, vreau sa va asigur ca tot ceea ce fac si voi face este menit sa asigure apararea intereselor statului si ale poporului roman.

In urma unei politici sustinute de constructie a unor aliante cu tarile vecine si a unor relatii de incredere cu NATO, ca principala forta capabila sa asigure stabilitatea si securitatea in Europa, astazi integritatea, unitatea si indivizibilitatea tarii noastre se afla in siguranta.

Am primit chiar in aceasta dimineata, din partea Secretarului General al NATO, Javier Solana, o scrisoare prin care Alianta ne asigura ca „integritatea teritoriala, independenta politica si securitatea Romaniei” reprezinta o preocupare directa si concreta pentru NATO, iar „orice atac impotriva Romaniei va fi tratat cu maxima seriozitate”. Este inca o dovada a faptului ca doar o politica ferma si clara poate aduce respectul comunitatii internationale si corespunde pe deplin interesului national al Romaniei in conditiile in care NATO ramane pentru noi singura optiune de securitate.

Afirmatia dupa care Parlamentul britanic este „parintele sistemelor parlamentare din intreaga lume” a devenit demult un loc comun.

Popoarele, pentru a realiza o solidaritate care sa le duca inainte in istorie, au nevoie de simboluri. Parlamentul britanic este un astfel de simbol al democratiei nu numai pentru britanici, dar si pentru toti cei, din intreaga lume, care iubesc libertatea si democratia. Noi, cei care am trait o jumatate de secol intr-un regim dictatorial comunist, simtim foarte profund acest lucru. Sigur ca regimurile totalitare, si regimurile comuniste in special, au creat cate un simulacru de Parlament. Scopul era sa-l aplaude pe presedinte.

Pentru mine, care vin din spatiul lumii universitare si al societatii civile, atmosfera intalnirii noastre de azi nu este o surpriza. Tot ce am vazut vizitand cele doua Camere ale Parlamentului, felul cum discuta parlamentarii cu experti si oameni de rand fac din acest impunator Palat un spatiu viu in care oamenii se intalnesc ca sa dezbata cu adevarat problemele, fara prejudecati si fara presiuni.

Acum, in anul 2000, pot spune ca, revenind la o traditie parlamentara care a existat in Romania, tara mea beneficiaza de experienta si performantele Regatului Unit in promovarea democratiei si a drepturilor omului. Grupul parlamentar de prietenie romano-britanic din Parlamentul Romaniei exprima prin proiecte, si putem spune chiar prin fapte concrete, vointa comuna de cooperare si pontentialul nostru partenerial. Este important pentru noi ca in Parlamentul Regatului Unit exista un Grup de prietenie britanic-roman activ si interesat de problemele romanesti.

 

Absorbtia legislatiei europene

In Romania de dupa 1989, eliberata treptat de viciile si obsesiile comuniste, activitatea legislativa a fost adesea marcata de sincope datorate unei intelegeri gresite sau formale a rosturilor firesti ale Parlamentului. Dovada este si faptul ca multe legi importante pentru evolutia democratica a societatii romanesti au putut fi adoptate abia la zece ani dupa despartirea de sistemul comunist. As vrea sa amintesc, in acest context, cateva dintre actiunile recente la nivel legislativ si guvernamental, care reprezinta momente de referinta nu numai pentru evolutia Romaniei, dar si pentru integrarea ei deplina, pe baze credibile si solide, in structurile europene.

Absorbtia acquis-ului comunitar, a acelor acte normative care au asigurat Uniunii Europene functionalitatea ca piata unica si un grad inalt de coeziune sociala, reprezinta o prioritate pentru Legislativul romanesc. Activitatea parlamentara din ultimii ani, dar mai ales din ultimul an, a marcat progrese importante, reusind un procent inalt, de 70%, in adoptarea legislatiei europene.

 

658 de legi promulgate in perioada 1997–2000

nu vreau sa pun la incercare rabdarea dumneavoastra pentru a face un inventar pedant al legilor votate de Parlamentul Romaniei, desi ele masoara foarte bine progresul tarii mele spre democratie, mult mai exact decat avem impresia urmarind doar aspectele senzationale cu care opinia publica este bombardata. Stiu aceasta pentru ca, potrivit obligatiilor mele constitutionale, trebuie sa promulg toate aceste legi, iar din activitatea mea de profesor am ramas cu obiceiul „ciudat” de a citi textele pe care le semnez. De aceea, atunci cand in Romania mi se spune ca „Parlamentul nu face nimic, parlamentarii pierd vremea sau se cearta intre ei”, eu raspund ca am promulgat 658 de legi dezbatute si adoptate de Parlament in trei ani de zile. In spatele acestor legi se afla, desigur, foarte multe dispute, dar si foarte multa munca. In aceste legi exista, poate, multe lacune si greseli, dar erorile ies in evidenta abia cand aplici legile. Toate aceste probleme sunt remediabile si nu diminueaza cu nimic acest enorm si extraordinar efort pe care parlamentarii il fac pentru dezvoltarea democratica a tarii si pentru progresul ei.

 

Trei segmente importante ale noii legislatii

Pentru a sintetiza, cred ca cele mai importante legi adoptate de Parlamentul Romaniei se pot grupa in trei domenii: descentralizarea administrativa, reforma institutionala si functionarea economiei de piata in cadrul careia as separa consolidarea proprietatii private.

In ceea ce priveste descentralizarea, se poate vorbi chiar despre o revolutionare a sistemului, intrucat, ca principii, Legea administratiei publice locale ofera acum un cadru complet nou si cuprinde nu numai un drept, cu totul nou, al cetatenilor, de a-si hotari prioritatile, dar ofera si posibilitatea solutionarii doleantelor minoritatilor, care obtin dreptul de expresie completa a identitatii lor nationale si lingvisitice. Este una dintre legile cele mai democratice din Europa in ceea ce priveste administratia publica. Ea permite folosirea limbii materne in administratie de catre persoanele apartinand unei minoritati nationale care reprezinta 20% din populatia localitatii in cauza.

Legea bugetelor locale, pe care am promulgat-o anul trecut, da, pentru prima data dupa un veac de centralism, nu numai drepturi si responsabilitati comunitatilor locale, dar si instrumentul prin care si le pot exercita. Mentionez, totodata, noua Lege a educatiei, care creeaza un cadru propice pentru dezvoltarea invatamantului privat, ca si a celui in limbile minoritatilor nationale sau cu profil confesional.

In privinta introducerii unor reglementari specifice economiei de piata, numai in anul 1999 au fost adoptate zece legi esentiale privind stimularea intreprinderilor mici si mijlocii; procedura declararii falimentului; impozitul pe venitul global; achizitiile publice.

In domeniul reconsiderarii dreptului de proprietate privata, am in vedere Legea restituirii terenurilor agricole si padurilor confiscate de regimul comunist, Legea restituirii imobilelor cu destinatie de locuinte, a societatilor industriale, bancare, de asigurari si altele, care au fost nationalizate sau confiscate in perioada 1945–1989 si, in sfarsit, Legea privatizarii intreprinderilor agricole de stat.

Aceste legi pot avea un efect economic extraordinar, in special in domeniul agricol, transformand o agricultura de supravietuire intr-o agricultura performanta. Dar legile acestea au si o componenta morala importanta, pentru ca, reparand cumplitele nedreptati ale regimului comunist, garanteaza ca, in Romania, proprietatea privata nu va mai putea fi confiscata sau insusita de catre stat.

Trebuie sa va marturisesc ca nu este usor sa aplici legi de restituire dupa 50 de ani, sa repari abuzuri practicate pe scara larga la nivelul anilor 1946–1948. S-au succedat generatii, s-au creat alte relatii, iar aceste legi pot crea, la randul lor, alte nedreptati. Dar noi am crezut si credem cu tarie in principii iar, intr-o democratie, principiul proprietatii este fundamental nu numai pentru economie, ci pentru societate, in general.

O alta lege noua, votata de Parlament si pe care am promulgat-o recent, este Legea functionarului public. Ea va permite formarea unui corp de tehnicieni ai administratiei publice centrale si locale, va inlocui birocratul retrograd cu functionarul modern si eficient, dar, mai ales, va scoate functionarul public de sub presiunea politica si va induce in mentalitatea colectiva ideea ca selectia si cariera functionarului public se bazeaza numai pe merit si valoare profesionala. Statutul functionarului public este veriga care intregeste reforma institutionala pe care o vom continua pentru a asigura o buna functionare institutiilor pe care le-am creat.

 

Decizia de la Helsinki ne obliga

Sunt fericit ca am aici, in Parlamentul britanic, ocazia sa multumesc Guvernului Majestatii Sale, dar si celorlalti reprezentanti ai cetatenilor Regatului Unit, pentru sprijinul pe care l-au acordat Romaniei prin decizia europeana adoptata la Helsinki, si inainte de Helsinki, in vederea inceperii negocierilor de aderare la Uniunea Europeana. Pentru noi este o istorica fereastra de oportunitate. I-am asigurat in aceasta dimineata pe Majestatea Sa Regina si, apoi, pe Primul Ministru al Marii Britanii ca Romania si poporul roman vor sti sa foloseasca aceasta oportunitate.

Sunt convins ca, in procesul de integrare in care romanii s-au angajat si pe acest drum nu lipsit de dificultati pe care il parcurgem, vom avea si sprijinul Parlamentului britanic.

Convingerea mea intima este ca Parlamentul este in mod esential un pilon de sustinere si de consolidare a democratiei si, de aceea, multumesc pentru ocazia de a vorbi aici. Guvernele reprezinta o parte – majoritara, este adevarat – a opiniei publice. Presedintii, sigur, sunt obligati sa ii reprezinte pe toti cetatenii, dar, pentru a fi alesi, este suficient un vot majoritar. Doar in Parlament sunt reprezentati toti cetatenii, cu toate orientarile, cu toate ideile, cu toate interesele lor.

Partea noastra de Europa, din centrul si estul continentului, a fost prea multa vreme rupta de radacinile vii ale dreptului si ale justitiei, de bazele reprezentativitatii democratice. Si chiar daca Parlamentul Romaniei a facut un efort enorm de reconstructie a acestui sistem fundamental de valori, pe care se intemeiaza Europa unita, avem nevoie de sprijinul si de exemplul dumneavoastra, pentru ca efortul pe care il fac acum romanii sa fie cat mai fructuos si sensul lui profund sa fie cat mai clar inteles, de toata lumea.

Va multumesc nu doar pentru ceea ce ati facut in sprijinul Romaniei, ci si pentru ceea ce veti face, neindoios, de acum inainte.

Intalnirea cu oameni de afaceri britanici la sediul Confederatiei Industriei Britanice ofera delegatiei oficiale si oamenilor de afaceri romani, care o insotesc, prilejul de a va facilita o mai buna cunoastere a posibilitatilor de a dezvolta relatiile noastre economice, comerciale, turistice.

Sunt convins ca reusitele proiectelor de astazi nu vor intarzia sa apara. Garantiile acestor reusite exista, fara indoiala, si datorita implicarii Confederatiei Industriei Britanice (CBI), cea mai importanta organizatie patronala din Marea Britanie si una dintre cele mai mari din Europa, care s-a ocupat de organizarea si gazduirea acestei intalniri.

Este important sa argumentam si pe baze statistice aceasta incredere in viitorul relatiilor romano-britanice. Volumul schimburilor comerciale bilaterale s-a dublat fata de anul 1992, ajungand la 800 milioane de dolari, iar tara dumneavoastra ocupa in momentul de fata locul patru in randul partenerilor comerciali ai Romaniei.

Exista astazi importante si performante investitii ale companiilor  britanice in tara mea. Sper ca si prin contactele pe care le-am avut cu prilejul acestei vizite, prin aceasta intalnire si prin cele care vor urma, increderea in posibilitatile de a investi profitabil in Romania va creste si se va concretiza spre beneficiul nostru comun.

Desigur, misiunea mea, ca Presedinte al Romaniei, nu este aceea de a discuta punctual fiecare oportunitate parteneriala, ci de a va incuraja sa dati acestor relatii o perspectiva mai larga, tinand cont ca Romania devine din ce in ce mai mult o tara atractiva pentru investitii reciproc avantajoase si avem posibilitatea de a construi impreuna si o cooperare pe terte piete, in Europa Centrala si de Sud-Est.

Cred ca acest dialog asupra oportunitatilor de afaceri din Romania este mai mult decat necesar, in acest inceput de an pentru care Guvernul Romaniei si-a propus o relansare economica pe baze sanatoase.

Romania incepe negocierile de aderare la Uniunea Europeana

Perioada care urmeaza este marcata de inceperea negocierilor de aderare a Romaniei la Uniunea Europeana. Negocierile demareaza in aceasta luna si suntem decisi sa recuperam pe cat posibil intarzierea inregistrata pana acum. La sfarsitul anului trecut, a fost desemnat un nou prim ministru, iar Guvernul Romaniei a cunoscut o serie de modificari structurale menite sa sporeasca eficienta masurilor de reforma si integrare europeana.

Trei legi importante votate si promulgate anul trecut – Legea administratiei locale, Legea bugetelor locale si Legea functionarului public – realizeaza pasi importanti in procesul de descentralizare si de fundamentare a autonomiei locale.

Prima lege promulgata in anul 2000 are o importanta cu totul deosebita pentru garantarea dreptului de proprietate, prin restituirea catre proprietarii de drept a pamanturilor (pana la limita a 50 de ha) si a padurilor (pana la 10 ha), care le-au fost confiscate de regimul comunist. Este o lege fundamentala pentru intreaga evolutie a societatii romanesti, dupa atatea decenii in care drepturile cetateanului – si dreptul la proprietate, in primul rand – au fost interzise sau ignorate. Vreau sa va asigur ca garantarea proprietatii in Romania este de acum o certitudine.

Ce isi propune si ce a inceput deja sa faca noul Guvern? Cu doar cateva zile in urma, am condus sedinta de Guvern in cadrul careia a fost adoptata strategia de dezvoltare pe termen mediu a Romaniei, conceputa in sensul integrarii cat mai rapide si responsabile in structurile europene. Noi stim foarte bine ca integrarea efectiva nu este posibila fara ca noi insine sa oferim credibilitate si performanta.

Scopul nostru pentru anul 2000 si perioada urmatoare este relansarea cresterii economice pe baze sanatoase si crearea unui mediu de afaceri prietenos pentru partenerii nostri. Principalii piloni ai acestei politici sunt reforma fiscala, pentru stimularea initiativei private si a investitiilor; reducerea economiei subterane si a evaziunii fiscale; accelerarea si finalizarea procesului de privatizare.

Sunt convins ca se poate produce o amplificare semnificativa a cooperarii economice romano–britanice folosind experienta de pana acum, raspunsurile pe care membrii delegatiei romane le vor da intrebarilor dumneavoastra si increderea oamenilor de afaceri in propriile posibilitati de colaborare.

Shelley spunea candva ca „omul nu poate crea imprejurarile, dar se poate folosi de cele care se ivesc”. Imi permit sa-l contrazic, partial. Suntem acum in fericita conjunctura de a folosi, inteligent si onorabil, imprejurari pe care le putem crea noi insine.

Cand exista intr-o sala mai multa lume si un microfon, inseamna ca Presedintele trebuie sa tina un discurs, indiferent despre ce este vorba si cati vor fi aceia care, la sfarsit, vor aplauda.

In cursul vizitei de stat in Marea Britanie, inceputa acum trei zile, am avut ocazia sa intalnesc persoane si grupuri de persoane cu preocupari dintre cele mai diferite si sa vorbesc despre probleme de asemenea foarte diferite. Sigur ca, intotdeauna, trebuie sa fiu cat mai  convingator, dar de aceasta data vreau  sa vorbesc mai mult din suflet.

Am sa va spun o amintire. La inceputul anului 1990, la cateva luni dupa caderea regimului comunist, am primit la biroul meu de la Universitatea din Bucuresti invitatia de a participa la o conferinta stiintifica, impreuna cu geologi din fostele tari comuniste. Fusese ales cate un geolog din fiecare dintre aceste tari. Asa am ajuns sa calatoresc pentru prima data in celebra insula britanica. Am incercat atunci sa compar stereotipurile mentale (care se gasesc pretutindeni si de care intelectualii nu se pot dezbara) cu realitatea. Am vazut multe lucruri interesante in tara dumneavoastra, dar lucrul pe care nu l-am uitat si care m-a impresionat cel mai mult s-a petrecut la intoarcere. Avionul companiei romanesti era plin de reprezentanti ai unor asociatii britanice de caritate care se duceau in Romania. Alesesera avionul romanesc pentru ca era mai ieftin. Atunci am parcurs o lectie importanta: am inteles ce inseamna grija pentru banii donatorilor.

 

Sfintele Pasti cu copiii bolnavi

Era in preajma Sarbatorilor de Pasti si acesti oameni, cu varste si ocupatii diferite, alesesera sa le petreaca departe de casa si de familie, lucrand pentru oameni in suferinta din Romania.

Dupa o saptamana a fost Pastele ortodox, romanesc, si m-am dus sa petrec cateva ore cu o o ruda apropiata, internata intr-un spital pentru oligofreni. Am constatat ca, in vreme ce personalul roman isi luase vacanta ca sa petreaca sarbatorile acasa, cateva doamne din Marea Britanie le tineau locul spaland copii bolnavi. N-am uitat niciodata acest lucru.

Ma bucur ca sunt aici in calitate de  Presedinte al Romaniei, pentru ca aceasta imi da dreptul de a vorbi in numele poporului roman. Am privilegiul ca, dupa zece ani, sa va multumesc pentru tot ce ati facut, fiecare dintre dumneavoastra si toti impreuna, pentru cei mai saraci si neajutorati dintre romani. Am si aceasta bucurie, ca, potrivit traditiei diplomatice, sa socotesc sediul Ambasadei ca fiind un petec de pamant romanesc in inima Londrei si sa va spun „Bun venit”, din toata inima.

 

Reanimarea reflexului de intrajutorare

Activitatea dumneavoastra a avut mereu un scop nobil si obiective concrete si sunt impresionat sa aflu ca aveti cateva noi proiecte umanitare in Romania. Dar, dincolo de realizari concrete, dumneavoastra ati avut, fara sa banuiti, si un alt rol. Comunismul, intre multele nenorociri pe care ni le-a adus, se face vinovat si de anestezierea reflexului de ajutorare intre oameni. Dupa ce am trait 50 de ani intr-un sistem in care minciuna era o regula si tot ce nu convenea era ascuns, primele imagini pe care le-au vazut romanii la televizor si in ziare despre unii semeni ai lor aflati in suferinta au produs un dublu efect: pe de-o parte, o tendinta de culpabilizare, pe de alta parte, o atitudine de respingere a realitatii. Multi au inteles cu greu ca persoanele defavorizate trebuie sa beneficieze de o discriminare pozitiva. Adaptarea la economia de piata este dificila, saracia si lipsurile au lovit multe paturi ale populatiei si pe parcurs a aparut, treptat, un alt tip de izolare a indivizilor. Iesiti dintr-un sistem colectivist, in care oamenii erau pusi alaturi cu forta, ei si-au folosit libertatea pentru a se departa de ceilalti. Au dobandit un handicap grav, dupa parerea mea, si anume, lipsa sentimentului apartenentei la o comunitate.

De aceea, in afara de economie si suprastructura, in afara de justitie si proprietate, a trebuit sa reconstruim in acesti ani chiar si umanitatea oamenilor. Acest lucru nu se poate face nici prin lege, nici prin ordin, ci doar cu devotament si sacrificii, cu rabdare si blandete si, mai ales, cu multa dragoste.

 

Dialog respectuos si amical

Organizatiile de caritate care au participat la alinarea suferintelor in Romania au constituit un model concret, vizibil si functional de soli-daritate. Intre organizatiile de caritate care actioneaza in Romania, cele din Marea Britanie se numara printre cele mai active.

Stiu ca experienta dumneavoastra este foarte diferita. Uneori ati primit, in schimbul dragostei si devotamentului, dragoste si devotament; alta data v-ati lovit de birocratie, de nepasare sau de suspiciune. Toate fac parte din viata. Stiu ca, de multe ori, v-ati intors cu un gust amar. Dar nici experienta noastra nu a fost intotdeauna fericita. De multe ori, printre cei devotati actiunilor umanitare s-au strecurat si escroci sau oameni care vroiau sa profite. Alteori, din exces de zel pentru strangerea fondurilor, s-au exagerat unele aspecte, care au lovit in demnitatea oamenilor, si mai ales a copiilor. Toate acestea ne arata ca dialogul trebuie sa continue.

Intre timp, tot cu ajutorul multora dintre dumneavoastra, in Romania s-a dezvoltat o puternica structura a organizatiilor neguvernamentale.

Inca o data, vreau sa va multumesc si sa va spun ca, oriunde ati fi, in Romania, in Regatul Unit, de-a lungul si de-a latul lumii, gandurile noastre va insotesc.

Dupa intalnirile fructuoase din Creta si de la Antalya, este randul capitalei Romaniei sa marcheze inca o treapta in cristalizarea Procesului de cooperare din Europa de Sud-Est. Anul care a trecut de la precedenta reuniune a dovedit cu prisosinta cata nevoie are Sud-Estul Europei de dialog si de cooperare.

La prima vedere, s-ar putea spune ca, de vreme ce nu am reusit sa facem sa triumfe dialogul in regiunea Balcanilor, viata ne-a infirmat sperantele. Totusi, Procesul de Cooperare in Sud-Estul Europei si-a dovedit importanta si viabilitatea chiar in contextul tragicelor evenimente din ultimul an. Am invatat cu totii ca exista si o limita dincolo de care dialogul se dovedeste neputincios daca unul din interlocutori il refuza si am reusit sa fim solidari in aceasta dificila decizie de a sustine cu totii masurile energice pe care lumea democratica le-a pus in joc pentru a asigura respectarea normelor elementare ale democratiei pretutindeni in Europa.

Statele participante la Procesul de Cooperare Sud-Est Europeana s-au implicat in cele mai sensibile probleme ale situatiei din zona, incepand cu eforturile de mediere pre-conflict si pana la discutarea, in cadrul reuniunii din martie 1999, a spinoaselor chestiuni privind valul de refugiati din Kosovo.

Rolul Procesului de Cooperare in Sud-Estul Europei a capatat, drept urmare, o recunoastere internationala in documentele Consiliului Nord-Atlantic de la Washington, din aprilie 1999, cat si prin integrarea, ca beneficiari sau contributori, a tuturor tarilor participante la SEECP in Pactul de Stabilitate pentru Europa de Sud-Est.

Propria adecvare a statelor participante la normele democratice a sporit considerabil dupa constituirea noastra in acest Proces de Cooperare. Modul democratic si convingator in care recentele alegeri parlamentare si prezidentiale din Croatia au afirmat aceste principii si vointa sa de integrare in unitatea, pe care Europa o zideste pe baza acestor valori comune, ne dau incredere ca in cele din urma situatia din Iugoslavia va evolua in aceeasi directie.

In pofida unui context nefavorabil, am reusit sa dezvoltam reforme economice esentiale, sa consolidam statul de drept si sa afirmam unitatea tarilor noastre in apararea  principiilor fondatoare ale civilizatiei europene. Am reusit sa participam noi insine la solutionarea durabila a unor probleme cu care continentul se confrunta in regiunea noastra. Drept raspuns, tarile Uniunii Europene si Alianta Nord-Atlantica au acum o alta viziune si noi strategii politice, economice si de securitate pentru Sud-Estul Europei. Termenii-cheie sunt implicarea si integrarea, promovate, deopotriva, prin deciziile de la Sarajevo si Helsinki.

 

Sa rupem cercul vicios al neincrederii

Nu putem ignora ca acesti ani au antrenat si costuri majore. Pe plan economic, regiunea noastra a fost impinsa intr-un cerc vicios de neincredere a marilor investitori, mai intai ca efect psihologic al crizei din Rusia, apoi din cauza proximitatii sale cu zona de conflict din Iugoslavia.

Decizia de la Helsinki de incepere a negocierilor de aderare a statelor candidate la Uniunea Europeana reprezinta marea cotitura pentru destinul istoric al acestor tari. Dar ea nu pare deocamdata suficienta pentru a rupe acest cerc vicios al neincrederii.

 

Daca ma refer doar la cazul Romaniei, trebuie sa observ ca organismele financiare internationale nu au emis pana acum nici un semnal decisiv in acest sens, desi ne-am onorat la timp obligatiile, in primul rand serviciul datoriei externe. Pierderile direct legate de conflictul din Kosovo, prin respectarea riguroasa de catre Romania a embargoului si apoi, ca urmare a blocarii cursului international al Dunarii se cifreaza la cel putin 800 de milioane de dolari. Flota fluviala a Romaniei a fost adusa in stare de faliment, am pierdut piete importante in Iugoslavia iar recastigarea lor este problematica.

Nu am solicitat asistenta in schimbul acestor pierderi; am solicitat incredere, am solicitat posibilitatea de a participa cu proiecte, cu resurse materiale si umane la procesul de reconstructie economica intr-o zona in care in mod traditional am construit si am dezvoltat parteneriate reciproc profitabile. Am solicitat ca toti posibilii investitori sa fie incurajati sa participe la lucrarile de amploare pe care Pactul de Stabilitate le anunta si a caror intarziere poate pune in pericol si reconstructia efectiva, si credibilitatea intregului angajament asumat.

Acest proces de stabilizare nu are inca efectele scontate nici in ce priveste investitiile majore pe care situatia distrugerilor le impune, nici in ce priveste antrenarea mediilor de afaceri din tarile noastre intr-o noua dinamica a dezvoltarii. Romania are ea insasi experienta decalajelor intre o dezvoltare economica deficitara si o maturitate politica si democratica evidenta si, de aceea, stie in ce masura aceste decalaje pot fragiliza constructia democratica.

 

Locul Iugoslaviei democratice in SEECP

Perpetuarea unor decalaje intre realitatea economica si exigentele politice la nivelul intregii regiuni comporta riscuri majore pentru stabilitatea regionala si reprezinta un factor de franare a progresului pe toate planurile.

De buna seama, cuvintele mele ar suna si mai convingator daca reuniunea noastra nu ar avea un mare absent. Sud-Estul Europei nu-si poate construi o structura si o perspectiva coerente fara contributia poporului sarb. Din nefericire, prezenta reprezentantilor sai nu este posibila atata vreme cat principiile care fondeaza cooperarea noastra nu sunt recunoscute de o conducere care si-a aruncat propriul popor intr-o aventura distructiva si izoleaza Iugoslavia de toti vecinii sai, prin incalcarea normelor democratiei si a respectului datorat drepturilor omului de catre orice stat civilizat si responsabil. Avem speranta ca o Iugoslavie democratica si doritoare de pace isi va ocupa cat de curand acest loc firesc si legitim in mijlocul nostru.

Nu vreau sa credeti ca nutresc o viziune idilica si naiva despre viitorul apropiat sau mai indepartat. Stiu prea bine ca exista multe probleme inca deschise, pe care va invit sa le semnalati fara ezitare pentru a incerca sa le rezolvam impreuna. Stiu prea bine ca numeroase dificultati, de la lipsa de resurse sau de capital la lipsa de incredere sau de initiativa, pot oricand ridica noi obstacole in calea procesului de cooperare la care participam. Intr-o vreme in care chiar Uniunea Europeana se confrunta cu dificultati politice neasteptate, nu putem spera intr-o armonie rapida.

In ciuda tuturor obstacolelor prezente sau viitoare, Sud-Estul Europei se afla acum in fata unei ferestre a oportunitatilor. Dar nici o fereastra a oportunitatilor n-ar putea fi utila daca nu este, inainte de toate, recunoscuta ca atare. Va invit sa o recunoastem impreuna si sa o valorificam impreuna. 

Reuniunea SEECP de la Bucuresti, care se incheie astazi, s-a dovedit a fi ea insasi un exercitiu esential de cooperare si o demonstratie convingatoare a capacitatii de a fi agentii propriei noastre deveniri. Faptul ca de-a lungul unui an dramatic am staruit asupra unei Carte a bunei vecinatati si am reusit sa o adoptam acum este semnul maturitatii politice cu care tarile noastre raspund exigentelor pe care securitatea indivizibila a Europei le ridica in noua etapa in care am pasit. Carta relatiilor de buna vecinatate, stabilitate, securitate si cooperare in Europa de Sud-Est este un document important, in egala masura, prin continutul sau si prin valoarea sa simbolica.

In fond, Carta este un cod de conduita liber asumata pe baza recunoasterii valorilor dialogului politic, a principiilor democratice, a necesitatii ca aceste principii sa se regaseasca in fapt, in insusi modul in care se dezvolta relatiile noastre bi- si multi-laterale. In deplin acord cu Pactul de Stabilitate adoptat anul trecut la Sarajevo si, in mod particular, cu articolul 6 din Pact, Carta defineste principii si cai pentru o constructie de cooperare si stabilitate regionala pe care onoarea si ratiunea ne indeamna sa le respectam si sa le dezvoltam.

Suntem reprezentanti ai unor popoare cu o bogata traditie, cu o identitate definita de secole, cu o viziune complexa a realitatii si care doresc sa fie factori activi ai viitorului lor comun. Carta este doar una dintre expresiile acestei vointe de participare.

 

„Vesnica sursa de conflict” – un stereotip pagubos

Sub aspectul simbolului, aproape ca nu mai este nevoie sa spun cat de puternic si de important este semnalul pe care tarile noastre il transmit Europei si lumii. Prin adoptarea acestui document, care formalizeaza partea cea mai buna a experientei noastre istorice de convietuire, colaborare si creatie, Procesul de Cooperare in Sud-Estul Europei dovedeste ca exista o alternativa clara si viabila a pacii si colaborarii in regiune.

Nu voi inceta sa afirm ca stereotipul conform caruia tarile noastre ar reprezenta o sursa vesnica de conflicte inevitabile ne saraceste si ne deformeaza si trecutul, si viitorul.

Daca ne uitam in trecut, putem oricand opune ciocnirilor de interese, nu toate si nu intotdeauna ale noastre, secole indelungate de experiente comune in gestionarea confluentelor culturale, a schimburilor de idei si de valori, de acumulare a unei foarte subtile arte de a negocia diferentele, fie ele de la sat la sat, sau de la stat la stat.

Daca privim spre viitor, putem spera cu temei ca, intr-o Europa in fine unita si democratica, locul nostru, nu doar al fiecaruia dintre noi, ci al nostru, ca zona de cooperare si de dezvoltare in comun, se intrevede tot mai limpede si mai promitator.

 

Accentuand mai degraba ce ne uneste, decat ce ne desparte

Cred, de aceea, ca reunirea noastra in jurul unui concept de buna vecinatate si de cooperare care sa asigure securitatea propriilor noastre state si popoare, dar si un spor de securitate pentru Europa, este un bun inceput al rolului nostru in noul secol al continentului european. Cu eforturi importante, multi dintre noi am reusit sa punem in evidenta ceea ce ne uneste, mai degraba decat ceea ce ne desparte. Daca ne unim cu buna credinta eforturile, vom demonstra ca nu suntem parte a problemelor, ci parte a solutiilor: solutii de dialog, de solidaritate, de conlucrare utila si creativa.

Acum cateva decenii un scriitor spunea: „Minunat lucru cand omul are o cauza pe care o apara. Aceasta il face si pe el frumos, si ii face frumoasa si cauza”. Acum, in prag de nou secol, noi suntem in masura sa dovedim ca aparam o cauza frumoasa si ca, impreuna, putem construi o casa a pacii si a bunei intelegeri.

Adevarata cale pentru acest viitor inseamna sa ne pastram identitatea si granitele, dar conferind si granitelor, si specificitatii culturale a fiecaruia dimensiunea creativa a interculturalitatii, a comunicarii si a colaborarii in spiritul valorilor universale ale democratiei si drepturilor omului.

 

Incheierea mandatului Romaniei la Presedintia SEECP

La sfarsitul unui mandat dificil din cauze exterioare dialogului dintre noi, dar pe care cordialitatea colaborarii noastre l-a inlesnit si l-a facut sa fie eficace, va multumesc pentru sprijinul prietenesc acordat Romaniei in indeplinirea indatoririlor sale de Presedinte in exercitiu al Procesului de Cooperare in Europa de Sud-Est. Nutresc speranta ca Romania a raspuns asteptarilor tarilor membre ale cooperarii sud-est-europene si ca a dus la bun sfarsit mandatul de un an, cu care a fost investita la 1 martie 1999.

Urez Guvernului macedonean succes in asumarea Presedintiei in exercitiu in perioada 2000 – 2001. Am convenit ca urmatoarea intalnire a sefilor de stat si guvern ai tarilor participante la SEECP sa aiba loc la Skopje la inceputul anului 2001.

Succesele Procesului de Cooperare in Sud-Estul Europei vor fi  spre binele fiecareia dintre tarile noastre si spre binele Europei unite,  cladite prin efort comun.

În primul rând, ţin să mulţumesc tuturor celor care au votat la 3 noiembrie, dovedind că românii nu absentează atunci când este vorba de soarta ţării. Apoi, vreau să mulţumesc tuturor celor care au votat schimbarea şi au făcut posibilă victoria în alegeri a Convenţiei Democrate Române. În al treilea rând, vreau să mulţumesc celor peste 3 milioane de cetăţeni care mi-au acordat încrederea în primul tur. Este o onoare pentru mine să vă reprezint în turul doi al alegerilor prezidenţiale. Vă mulţumesc, de asemenea, tuturor celor care aţi votat pentru partidele democratice din opoziţia unită, care acum mă susţin şi pe care îi voi reprezenta în turul doi în calitate de candidat unic al forţelor democratice din România. Trebuie să câştigăm împreună această competiţie, pentru ca votul din 3 noiembrie pentru o schimbare în bine să nu fie zadarnic.

Am trăit şapte ani sub regimul Iliescu. Tot ce ni s-a întâmplat în aceşti ani, bune sau rele, sunt definite de acest regim. Din nefericire, în această parte de lume, în ţara noastră, s-au adunat mai multe rele decât bune. Este nevoie acum să schimbăm sensul vieţii noastre.

 

7 noiembrie: Acord CDR – USD pentru un guvern de coaliţie

Guvernul CDR – USD va putea face rapid schimbările care se impun numai dacă va fi sprijinit de un preşedinte care crede în schimbare. Guvernul CDR – USD va putea porni toate proiectele care vor îmbunătăţi viaţa dumneavoastră numai dacă va avea alături un preşedinte care susţine aceste proiecte. Guvernul CDR – USD va realiza reforma şi va integra România în structurile euro-atlantice numai dacă va fi lăsat să lucreze.

Ion Iliescu nu va lăsa guvernul CDR – USD să lucreze. Ion Iliescu susţine de mai bine de un an că nu poate fi îndeplinit Contractul cu România. Ion Iliescu a anunţat clar că va dori să controleze guvernul nou creat şi că acest guvern nu va rezista multă vreme. La nici trei zile după victoria CDR în alegeri, domnul Ion Iliescu dovedeşte că nici nu înţelege şi nici nu vrea să accepte evidenţa. Mai grav este că Ion Iliescu încearcă din nou să-i învrăjbească între ei pe cetăţenii acestei ţări. Deşi s-a proclamat un campion al reconcilierii, Ion Iliescu încearcă să-i instige pe români împotriva minorităţilor naţionale, chiriaşii împotriva proprietarilor de case naţionalizate, sătenii contra orăşenilor. Aceasta este faţa reconcilierii oferite de domnul Ion Iliescu: ură, manipulare, cuvinte otrăvite. Aceasta este politica pe care a dus-o Ion Iliescu şi o va duce şi împotriva guvernului CDR – USD.

Asistăm la ultima bătălie pe care o dă PDSR pentru a se menţine în structurile puterii. Învins în alegerile locale, învins în alegerile parlamentare, respins de la guvernare, PDSR îşi joacă acum, prin Ion Iliescu, ultima carte rămasă. Ţelul final al acestor manevre este blocarea tuturor programelor şi reformelor pe care guvernul CDR – USD doreşte să le facă. Se urmăreşte provocarea unor mari dezordini în conducerea ţării, oprirea oricăror procese reformatoare şi, astfel, scăderea dramatică a nivelului de trai al populaţiei, provocarea de alegeri anticipate şi aducerea la putere, într-un fel sau altul, a partidului domnului Văcăroiu.

 

17 noiembrie 1996: Alegerea Preşedintelui

Dacă voi fi ales preşedinte la 17 noiembrie, sprijinit de coaliţia parlamentară CDR – USD, voi asigura formarea guvernului în câteva zile. Această iarnă care se anunţă foarte grea şi pentru care Guvernul PDSR nu a făcut nici un fel de pregătiri, nu trebuie să afecteze viaţa, şi aşa grea, a populaţiei. Încă din primele zile ale lui decembrie, vom trece la îndeplinirea programelor politico-economice comune ale CDR şi USD şi vom porni anul 1997 sub semnul înnoirii.

Suntem aici, în faţa dumneavoastră, pentru a repara ceea ce s-a stricat în aceşti ani, pentru a ne asuma răspunderea într-un moment greu şi pentru a lua pe umerii noştri reconstrucţia ţării. În acelaşi timp, suntem aici, în faţa dumneavoastră, pentru a vă spune că nu va exista răzbunare. Nu vor exista epurări pe criterii politice. Nimeni nu va avea de suferit în nici un fel pentru apartenenţa la vreun partid.

Încă din primele zile ale campaniei, am afirmat că principalul meu ţel este reconcilierea între români. Dacă va fi bine, ne va fi bine împreună. Dacă va fi rău, ne va fi rău împreună. Voi fi, dacă mă veţi alege, preşedintele reconcilierii şi înţelegerii. În timpul mandatului meu nu vor fi mineriade, lupte de stradă sau instigări la ură între cetăţenii României. Ţara aceasta a fost un model al toleranţei, al bunului simţ şi al bucuriei vieţii. Voi face toate eforturile posibile pentru a readuce zâmbetul şi liniştea pe feţele românilor.

Dragi compatrioţi, pe 3 noiembrie aţi făcut un pas uriaş: aţi votat schimbarea majorităţii parlamentare. Aţi dat ţării un guvern cu o majoritate de centru–dreapta, salutat de toate mediile europene şi euro-atlantice. Nu vă opriţi aici! Avem o majoritate parlamentară nouă. Avem un guvern nou. Este nevoie şi de un preşedinte nou!

Vă cer să-mi acordaţi dreptul de a munci din greu patru ani de zile, pentru ca România să aibă patru ani de viaţă mai bună. Dacă este nevoie de sacrificii, nu populaţia trebuie să le facă, ci liderii politici.

Cred că România merită o schimbare în bine şi ştiu că noi putem să facem această schimbare. Avem nevoie de ajutorul dumneavoastră şi sunt sigur că vom reuşi.

Sondajele post-electorale pentru alegerile prezidenţiale arată că electoraul român mi-a acordat încrederea sa. ªtiu că, înainte de a vota, milioane de oameni s-au rugat pentru schimbarea în bine a ţării. Dincolo de hotarul unui eveniment electoral, oamenii au văzut în votul lor lumina istoriei şi a destinului profund al României. În această toamnă, ne-am aflat nu doar în faţa unor alegeri, ci în faţa unei răscruci a istoriei noastre, a vocaţiei României în sine şi în lume. Faptul că mi-a fost dat să fiu instrumentul acestei prefaceri este pentru mine un privilegiu şi o onoare, dar şi o imensă răspundere.

ªtiu prea bine că această victorie este o victorie a tuturor celor care au înţeles că România are nevoie de o democraţie adevărată, de o economie sănătoasă, de o viaţă mai bună pentru toţi. Este victoria milioanelor de cetăţeni români care au sperat încă din decembrie ’89 în această schimbare şi care au avut energia, înţelepciunea şi răbdarea de a-şi câştiga, prin forţa opţiunilor civice şi politice, demnitatea şi dreptatea pe care revoluţia din decembrie ne-o făgăduia. Este victoria celor care şi-au dat viaţa pentru ca astăzi să putem decide prin vot soarta noastră şi soarta ţării noastre.

 

Victorie paşnică a gândului curat

Rezultatul votului de astăzi reprezintă victoria milioanelor de cetăţeni români care au îndurat opresiunea comunistă, păstrându-şi speranţa în mai bine, omenia, cinstea şi simţul dreptăţii. Este victoria celor care au îndurat, fără să-şi trădeze crezul, cumplita represiune a închisorilor comuniste; este victoria celor care au căzut jertfă iubirii de neam şi de libertate în anii grei ai dictaturii; este victoria celor care s-au opus cu gândul, cu vorba sau cu fapta forţei brutale a regimului comunist, care nu a reuşit să-i strivească. Este victoria paşnică datorată gândului curat al românilor şi voinţei lui Dumnezeu care ne-a ajutat şi ocrotit de-a lungul istoriei neamului nostru.

În numele înaintaşilor, în numele celor care au luptat, în numele copiilor noştri şi chiar în numele celor care nu au fost alături de noi până acum, dar care vor înţelege curând că şi pentru ei ne-am luptat, am obţinut astăzi cea mai dorită victorie, o victorie de pace şi de împăcare, victoria de azi.

 

Să recuperăm timpul furat de istorie

Victoria forţelor democratice în alegeri democratice reprezintă, în acelaşi timp, o reparaţie istorică dorită, aşteptată, sperată pentru înaintaşi şi pentru noi. Ea este singura cale spre reconcilierea profundă şi reală de care are nevoie România astăzi.

S-a dovedit prin alegeri că suntem cea mai importantă forţă politică şi civică a României, suntem forţa dorinţei de progres, a dorinţei de împăcare şi a dorinţei de mai bine pentru fiecare locuitor al ţării. De-abia acum se va elibera pe deplin energia latentă a celor care ştiu să-şi iubească prin fapte neamul şi ţara. Istoria noastră a mai cunoscut asemenea clipe de graţie, când am ştiut să recuperăm timpul furat de istorie şi să trecem din trecut în viitor.

Aşa cum s-a clădit România modernă, aşa se va înălţa şi România secolului care ne aşteaptă; aşa cum am fost odată o ţară deschisă spre Europa, aşa va fi România spre care aspirăm noi: parte integrantă a marii familii a statelor democratice, parte integrantă a Europei unite.

Revenind în marele concert al lumii democrate contemporane, România aduce cu sine o experienţă unică şi tragică. Izolată patru decenii şi jumătate în spatele Cortinei de Fier şi rătăcită încă şapte ani în deşertul tranziţiei, România poate trece foarte repede peste etape; ea poate ocupa un loc demn în lumea civilizată, locul pe care îl merită. Europeni prin tradiţii şi civilizaţi prin vocaţie, românii au decis astăzi fără nici un fel de ezitare care va fi drumul lor şi al ţării lor în deceniul următor.

 

Calea prin care putem ieşi din noapte

Noi nu am venit la putere pentru a ne răzbuna, ci pentru a îndrepta lucrurile care merg rău. Nu vom distruge, ci vom continua să construim. Într-o campanie electorală dură şi nemiloasă, am învăţat ce simplu este să iubeşti, ce simplu este să spui adevărul, ce simplu este să vrei să faci bine. Suntem un popor care am reuşit de-a lungul unor decenii de ură, de frică şi de mizerie să rămânem oameni care ştiu să iubească, să-şi construiască familii, să-şi crească fiii şi nepoţii. Vreau să-i asigur pe toţi cetăţenii României că acest timp al urii, intoleranţei şi discriminării etnice sau religioase trebuie încheiat definitiv. Nu voi tolera nici o pedeapsă abuzivă şi nici un fel de persecuţie.

Am văzut de aproape chipul răului, am trăit sub spectrul lui şi nu ne-am lăsat învinşi. Au fost dărâmate biserici, dar credincioşii nu au plecat. Au fost deturnate idealurile naţionale, dar românii le-au păstrat ascunse în sufletul lor. Am trăit prea mult în rău, ca să nu merităm partea noastră de bine, de fericire, de iubire. De aceea, nu voi tolera necinstea, nu voi tolera violenţa, nu voi tolera abuzul.

Există o cale prin care putem ieşi din noapte şi pe această cale ne sunt călăuze valorile naţionale, credinţa în forţele noastre şi convingerea că nu suntem cu nimic mai prejos decât alte popoare. În această noapte fierbinte, vă cer să-mi fiţi alături pentru adevărata deşteptare a României. Vă chem să păşim împreună pe această cale şi să folosim împreună voinţa de bine a tuturor românilor, pentru a da României şi românilor şansa pe care o merită. Iar dacă va fi nevoie de sacrificii, aceste sacrificii va trebui să le facă de acum înainte guvernanţii şi liderii politici, nu poporul. Poporul a făcut destule sacrificii. Timpul generaţiilor de sacrificiu trebuie să se termine pentru totdeauna.

Primesc vestea victoriei în alegerile prezidenţiale sub semnul unei imense răspunderi. ªtiu că în favoarea mea au votat cei care doresc schimbarea în bine a României şi sunt dator să respect voinţa lor începând chiar din această clipă. Cetăţenii României şi-au pus toată speranţa în democraţie. Noi, cei care am câştigat alegerile parlamentare şi prezidenţiale din acest an, ne asumăm astăzi, în faţa istoriei, responsabilitatea acestei speranţe şi a împlinirii ei.

Vă adresez cele mai calde gânduri şi urări de prosperitate, fericire şi demnitate şi rog pe bunul Dumnezeu să ne binecuvânteze Ţara şi poporul român.

Azi, 29 noiembrie 1996, începe un nou drum pentru România. Un drum care este posibil datorită înţelepciunii, cumpănirii, dar şi curajului poporului nostru. Cetăţenii României, în majoritatea lor, au optat pentru schimbare, pentru o viaţă mai bună şi mai dreaptă, dovedind că, indiferent de opţiunile lor anterioare, sunt pregătiţi pentru un act democratic, au o viziune despre viitorul pe care vor să-l zidească şi şi-au redobândit astfel încrederea în sine şi încrederea lumii.

Viitorul pe care şi-l doreşte societatea noastră este un viitor de linişte, pace şi prosperitate. Voinţa sa s-a exprimat pentru forţele care formează actuala majoritate parlamentară şi care va forma, în cel mai scurt timp, noul guvern. Această opţiune înseamnă un lucru cert – obligaţia imperativă de a onora mandatul ce ne-a fost încredinţat.

 

Un contract de încredere

Victoria actualei majorităţi parlamentare are semnificaţia unui contract de încredere prin care naţiunea şi-a împlinit partea care îi revenea. Este rândul actualei Puteri să îndeplinească partea ce-i revine, adică transformarea cât mai rapidă a programelor în realitate. Noua Opoziţie are datoria să vegheze la îndeplinirea acestor programe, să sancţioneze greşelile, dar şi să discearnă acţiunile importante pentru ţară şi să colaboreze la realizarea lor.

Ultimele două săptămâni au însemnat un moment crucial pentru starea democraţiei în România. Proba cea mai grea a unei democraţii este, fără doar şi poate, alternanţa la putere. De două săptămâni procesul de tranziţie de la o administraţie prezidenţială la alta, aşa cum este cazul în marile democraţii ale lumii, se desfăşoară fără probleme. Aceasta a fost, cred, proba de foc a democraţiei româneşti, probă pe care, cu toţii – actuala putere şi fosta putere – am trecut-o. Nu cunosc o mai bună dovadă a faptului că România este, în sfârşit, un stat democratic cu adevărat, decât acest proces. Pot spune, cu toată convingerea, că România a intrat definitiv în rândul statelor democratice.

 

E timpul zidirii

Mulţi dintre noi şi-ar fi dorit ca această zi solemnă să se desfăşoare în vechea clădire, în acel spaţiu simbolic al marii tradiţii a parlamentarismului românesc, unde au răsunat atâtea cuvinte memorabile, unde atâtea legi care au dat chip şi substanţă istoriei României moderne au fost cumpănite, dezbătute, adoptate. N-a fost să fie aşa. Istoria noastră recentă, pe care trebuie s-o privim cu curaj în faţă şi să ne-o asumăm tot aşa cum ne asumăm trecutul de glorie al neamului, ne-a adus să ne întrunim azi într-un loc predestinat unei puteri abuzive, megalomane şi totalitare, într-o clădire construită înadins pentru a sfida poporul şi pentru a-l îndepărta cât mai mult de citadela unde se ascundea Puterea. Avem, de aceea, datoria ca, prin ceea ce vom gândi, vom rosti şi vom face – cu modestie, cu gravă cumpănire şi cu râvna noastră neobosită în folosul ţării – să aducem în acest spaţiu gândul şi cuminţenia poporului care ne-a dat cinstea de a-l reprezenta. Avem datoria de a nu uita nici o clipă că noi suntem aici doar fiindcă poporul român suveran ne-a dat acest mandat. Avem datoria de a nu distruge sau îngropa în uitare trecutul, ci de a-l înnobila, transformând un palat născut ca un simbol al dictaturii într-un loc simbolic al democraţiei, într-o piatră de temelie a instituţiilor statului de drept. Avem această datorie şi sunt convins că avem şi inteligenţa, şi forţa sufletească de a da un sens nou şi istoriei, şi simbolurilor, şi destinului nostru.

Drumul pe care pornim azi este un drum greu. Responsabilitatea care ne revine este de a construi un stat de drept în adevăratul său sens.

Fie ca timpul înaintării noastre pe acest drum să fie timpul zidirii.

Dacă în ultimii şapte ani s-au construit instituţiile care asigură cadrul necesar, dar nu suficient, pentru acest edificiu complex, acum datoria noastră  este de a face ca aceste instituţii să funcţioneze aşa cum trebuie. Comportamentul instituţiilor dă caracterul real al unui regim politic, aşa cum comportamentul unui om dă măsura caracterului acestuia.

 

Instituţiile statului în slujba cetăţeanului

Această lecţie trebuie s-o învăţăm împreună, dar timpul nostru de învăţare trebuie să fie scurt. Prea mulţi ani acest popor a fost supus tiraniei şi presiunilor unui aparat de stat care s-a considerat deasupra omului de rând, neînţelegând faptul că el există doar ca să îl servească pe acesta. Aşa cum o cere Constituţia, „nimeni nu este mai presus de lege”. Legea trebuie să fie una pentru toţi. Actul de justiţie trebuie să devină un act prin care se face fundamental dreptate. El trebuie să merite să fie mai presus de orice suspiciune. Atunci când ieşim din sala de judecată, trebuie să avem argumente clare că acolo s-a făcut dreptate, chiar dacă am pierdut un proces.

Administraţia publică trebuie să devină un organism eficient în slujba comunităţii. Experienţa pe care am acumulat-o în administraţia publică locală timp de cinci ani ne demonstrează că acest lucru este posibil, fiind nevoie doar de voinţa de a face bine ceea ce avem de făcut. O administraţie publică eficientă nu înseamnă epurări, nu înseamnă răsturnări periculoase, înseamnă doar un singur lucru – omul potrivit să fie la locul potrivit.

 

Integrarea europeană şi nord-atlantică

Provocarea sfârşitului de mileniu pentru ţara noastră este aderarea la Uniunea Europeană şi la Organizaţia Tratatului Atlanticului de Nord. Misiunea noastră nu este deloc uşoară, dar dacă ea va reuşi, răsplata va fi pe măsura ei. Iar dacă nu vom reuşi, nu vom fi iertaţi niciodată, pentru că, în neonorarea obiectivelor de interes naţional, nu există scuze, nici circumstanţe atenuante.

Noi, toţi, indiferent de culoare politică, de apartenenţă etnică, de religie, noi, cetăţenii României, trebuie să facem să renască statutul european al României. Această renaştere nu este una declarativă, ci înseamnă un şir de fapte concrete, de acte responsabile pe care trebuie să le ducem la bun sfârşit.

În primul rând, trebuie să asigurăm economiei cadrul în care energiile poporului român să poată să se manifeste din plin.

În al doilea rând, trebuie ca românii să beneficieze corect de resurse materiale, să fie apăraţi printr-o protecţie socială reală; să beneficieze de un climat de pace, linişte şi stabilitate.

În al treilea rând, trebuie ca instituţiile şi legislaţia noastră să fie compatibile cu cele ale ţărilor Europei occidentale.

În al patrulea rând, trebuie să intensificăm colaborarea pe toate planurile, politic, cultural, ştiinţific, economic şi, nu în ultimul rând, uman cu statele avansate, dar şi cu vecinii noştri care doresc şi ei să fie membri ai aceleiaşi mari familii – Europa.

Dacă nu vom demonstra că putem să ne înţelegem şi să colaborăm în mod real cu vecinii noştri, care şi în cazul integrării europene vor rămâne partenerii noştri, atunci şansele noastre de integrare în structurile NATO şi ale Uniunii Europene sunt anulate.

 

Legământ

În ceasul de început al mandatului meu, vreau să rostesc un legământ – acela de a veghea la onorarea promisiunilor pe care cei ce au câştigat alegerile le-au făcut. Rolul unui preşedinte este şi acela de a garanta respectarea a ceea ce a dus la investirea cu mandat popular a forţelor politice care au câştigat alegerile. De aceea s-a introdus în textul Legii Fundamentale prevederea ca Preşedintele României să nu poată fi membrul vreunui partid politic.

Preşedintele trebuie să aibă un singur partid – naţiunea şi o singură ideologie – România

Aniversăm astăzi ziua în care, prin voinţa liber exprimată a sute şi sute de mii de români, locuitori ai Transilvaniei, Banatului, Maramureşului şi Ţării Crişurilor, s-a împlinit speranţa de unire şi desăvârşire a României unitare, suverane şi independente.

Este o zi solemnă, în care cetăţenii români, din ţară şi de peste hotare, îşi adună gândul şi fapta. Să fim, deci, împreună, pentru a-i cinsti pe înaintaşii ai căror curaj şi înţelepciune politică au făcut posibilă această sărbătoare. Să fim împreună pentru a cântări cât, din ceea ce noi înşine am făcut, a sporit această lucrare a străbunilor, astfel încât şi urmaşii noştri să-şi poată privi trecutul cu deplină încredere în viitor.

Începutul lui decembrie este, de obicei, însoţit de o vreme noroasă şi rece. Mă gândesc că 1 Decembrie este, probabil, o oglindă a soartei noastre, de multe ori puţin prietenoasă şi rareori senină. Acum, o rază de soare străluceşte deasupra noastră, printre nori. Să ne bucurăm de ea, pentru că nu am fost o naţiune răsfăţată de istorie. Am avut parte de toate necazurile generate de statutul nostru de ţară mică, aflată într-o poziţie de interes strategic pentru alţii şi binecuvântată cu bogăţii dorite de cei puternici. Practic, în fiecare colţ de ţară au avut loc bătălii pentru apărarea fiinţei naţionale.

Până la 1 Decembrie 1918 am parcurs o întreagă istorie de rezistenţă şi de luptă pentru supravieţuire. Nimic nu ne-a fost dăruit fără jertfă şi nimic bun nu ni s-a întâmplat fără trudă şi chin, dar am găsit în noi înşine tăria de a înfrunta şi vremea, şi vremurile. ªi am răzbit spre lumină cu sentimentul datoriei faţă de înaintaşi şi faţă de urmaşi, faţă de patrie ca însumare a tuturor sufletelor care iubesc acest pământ.

 

Imaginea românului învingător

1 Decembrie, Ziua Naţională a României, este ziua în care românii au învins. S-a demonstrat atunci că românii nu sunt victime ale istoriei, ci făuritori ai acesteia.

Ne aflăm aici pentru a celebra imaginea românului învingător. O imagine care, în vâltoarea vieţii de zi cu zi, este înlocuită, din nefericire prea des, cu imaginea românului înfrânt, dezamăgit sau speriat. Când îndoielile ne macină, să mergem cu gândul optzeci de ani înapoi. Să ne gândim la România din toamna lui 1916, înfrântă pe toate fronturile, cu mai mult de jumătate din teritoriu pierdut, cu o armată insuficient echipată, retrasă, în Moldova, din faţa unui inamic superior. Dacă în 1916 românii depuneau armele şi încetau lupta care părea iremediabil pierdută, nu ar mai fi existat Marea Unire din Decembrie 1918. ªi tot astfel, dacă noi am dezerta acum, România mileniului trei nu va avea nici o şansă în noua competiţie mondială. ªi nu vom avea nici o scuză pentru o asemenea înfrângere.

 

De noi depinde România mileniului trei

Pentru prima dată în istoria sa, România se poate baza pe o reală securitate externă. Nimeni nu-i mai ameninţă graniţele. Nimeni nu-i mai pune în pericol identitatea naţională. Nimeni nu ia peste capul ei hotărâri care o privesc. Imaginea României peste hotare este mai bună ca oricând. Avem sprijinul şi chiar prietenia unor mari naţiuni ale lumii. Dacă am greşi acum, nu am avea pe ce da vina. Nici pe situaţia internaţională, nici pe lipsa de comunicare cu exteriorul, nici pe geopolitică. Totul depinde numai de noi. Aşa cum generaţia de la 1918 a ţinut în spinare povara realizării României moderne, de noi depinde forţa României din mileniul trei. Dacă atunci s-a putut, nu avem voie să nu putem acum.

Nu ne putem ascunde după degete sau după eventuale statistici cât de cât liniştitoare. Românii sunt încă săraci şi o duc greu. Cheia reuşitei noastre împotriva sărăciei este reuşita reformei economice. Acesta este lucrul cel mai important care trebuie să ne preocupe. Pe toţi. ªi pe cei care sunt de partea actualei puteri, dar şi pe cei care-i sunt împotrivă. Fiindcă puterea politică este trecătoare. Ce rămâne cu adevărat este realitatea trăită de fiecare cetăţean, este viaţa pe care el o duce, bucuriile pe care le are şi satisfacţia pe care o simte uitându-se în jurul său.

 

Moştenim gloria, dar şi greşelile strămoşilor

Sunt conştient de faptul că aşteptările multora dintre dumneavoastră după alegerile din 1996 au fost enorme şi că, din partea celor aleşi, nu au sosit întotdeauna răspunsurile la care speraţi.

Adevărul este că în România s-a suferit prea mult în ultimii cincizeci de ani pentru ca oamenii să mai aibă multă vreme răbdare. Tocmai de aceea, vreau să mulţumesc poporului român pentru înţelepciunea şi înţelegerea de care dă în continuare dovadă.

Din nou ne aflăm într-un moment de cumpănă şi din nou ne este greu. Din nou este nevoie de toate resursele naţionale, de toate energiile, pentru a ieşi la lumină. Trebuie să renunţăm la ideea că este altcineva răspunzător de soarta noastră. Trebuie să avem încredere în noi, în puterile noastre şi în viitorul nostru.

Să nu uităm că, imediat după 1918, au urmat ani grei, când a trebuit să ne apărăm unirea. Să nu uităm că, douăzeci şi doi de ani mai târziu, armata noastră a trecut prin cumplita încercare a retragerii fără luptă din teritoriile răpite prin ultimatumul rusesc şi prin Dictatul de la Viena. Chiar dacă astăzi sistemul de securitate al României, bazat pe tratatele cu vecinii şi pe acordurile trilaterale, este cu adevărat puternic şi durabil, vom continua să îmbunătăţim calitatea armatei române şi nu vom mai accepta niciodată cedarea fără luptă a vreunui teritoriu românesc.

Viaţa este dură cu cei învinşi, iar noi am plătit costurile indeciziei noastre decenii la rând şi, probabil, le mai plătim şi acum. Sunt convins că trebuie să fim atât de puternici încât să ne asumăm trecutul, să ne trezim din legende şi să privim istoria în faţă. Să ne mândrim cu gloria strămoşilor, dar să avem puterea să acceptăm şi greşelile lor. Să înţelegem că suntem singurii responsabili de destinul nostru, fie că este bun, fie că este rău. Cred, de asemenea, că înainte de a vorbi de reconciliere cu alte popoare este nevoie să ne împăcăm între noi. Să putem sta unii lângă alţii fără să ne urâm. Să înţelegem că dacă va fi bine, ne va fi bine împreună, şi dacă ne va fi rău, ne va fi rău tuturor.

 

Lupta cu nedreptăţile

Ca de obicei în istoria noastră, cei care suferă cel mai mult înţeleg cel mai mult. Cu toate prezicerile alarmante ale unor mari convulsii sociale în acest an, cu toate aluziile referitoare la pierderea suportului popular, cu toate instigările mai mult sau mai puţin voalate, marea majoritate a populaţiei crede, în continuare, în reformă. „Ţineţi poporul ca să nu rătăciţi”, scria Simion Bărnuţiu. Cu acest gând trebuie să ne continuăm drumul, să realizăm reforma şi creşterea economică prin care să învingem sărăcia.

Succesele noastre vor fi şi succesele românilor din toate ţările din jurul nostru. Vor fi mândria şi bucuria românilor de pretutindeni, de-a lungul şi de-a latul lumii. Astăzi, mai mult ca oricând, ne simţim, în acelaşi timp, compatrioţi şi combatanţi pentru binele României.

ªtiu că mulţi dintre dumneavoastră vă confruntaţi cu nedreptăţi. Acestea nu pot fi îndreptate dintr-o dată. Puteţi avea însă încredere că există voinţa şi forţa de a le îndrepta şi că voi fi alături de cei care au nevoie să fie ascultaţi şi sprijiniţi pentru a le fi apărate drepturile.

Bărbaţii şi femeile care au făcut România Mare au avut de înfruntat ani grei de război, de ocupaţie, de pericole şi privaţiuni. Marea Unire nu s-ar fi desăvârşit fără noroaiele tranşeelor şi fără mizeria războiului îndurată cu vitejie de soldaţii armatei române.

 

Războiul împotriva sărăciei şi corupţiei

Tranşeele bătăliei pentru însănătoşirea economiei şi a societăţii româneşti, ca şi noroiul luptei împotriva corupţiei şi crimei organizate nu sunt uşor de străbătut. Dar ele trebuie traversate pentru a putea birui. Dacă acum 80 de ani, înaintaşii au înfruntat moartea pentru o Românie Mare prin întregirea ei, nu suntem oare noi în stare să înfruntăm viaţa, oricât de grea, pentru o Românie Mare prin prosperitatea şi demnitatea ei? Nu avem voie să cedăm în acest război împotriva sărăciei şi corupţiei, aşa cum nici înaintaşii noştri nu au depus armele în faţa inamicului de atunci.

Am dovedit că România este o ţară de oameni hotărâţi să privească cu demnitate spre viitor. Am dovedit că ştim să respectăm minorităţile şi va trebui ca, de acum înainte, fiecare să respecte drepturile şi libertatea celuilalt. Numai aşa vom avea înţelegere, linişte şi colaborare în realizarea intereselor şi obiectivelor comune întregii noastre societăţi. Am dovedit că suntem adevăraţi prieteni ai vecinilor noştri, pe care ştim să-i ajutăm la nevoie, aşa cum am făcut-o în Bosnia şi în Albania.

 

Elogiu armatei române

În numele statului român, pe care am onoarea să-l reprezint şi în calitate de comandant al Forţelor Armate, adresez întregii Armate Române, generalilor, ofiţerilor, subofiţerilor şi maiştrilor militari, tuturor soldaţilor şi cadrelor active, celor aflaţi în rezervă, precum şi veteranilor de război, cele mai calde mulţumiri pentru modul exemplar în care cinstesc, prin fapta şi gândul lor, nobila tradiţie a Armatei Române, pentru statornicia, disciplina şi capacitatea lor de a reprezenta cu onoare această instituţie fundamentală a ţării.

Dacă în 1918, jertfa Armatei Române a fost piatra de temelie a Marii Uniri, astăzi încrederea noastră în viitor se bazează şi pe devotamentul ostaşului român faţă de patria şi poporul său.

Am reuşit să dovedim că dorim cu deplină îndreptăţire să fim un partener activ şi capabil să se alăture statelor membre ale Alianţei Nord-Atlantice şi să ne integrăm într-o Europă unită. Am dovedit, aşa cum ne-o cere şi tradiţia, că ştim mai degrabă să dăruim decât să cerem. ªi am făcut tot ce era nevoie ca să dăm acestei părţi de Europă, atât de încercată de istorie, linişte din liniştea noastră, pace din pacea noastră, înţelepciune din înţelepciunea noastră.

Se încheie un an greu pe care l-am străbătut, totuşi, cu fruntea sus. Nu vă pot făgădui că anul care vine va fi mai uşor. Nu va fi mai uşor, pentru că va trebui să muncim mai mult, să ne organizăm mai bine, să fim mai eficienţi şi mai responsabili, să aducem cinstea şi dreptatea pe locul ce li se cuvine. Dar vă pot făgădui că, în tranşeele acestei bătălii pentru viitor, vom fi alături umăr la umăr şi tot umăr lângă umăr vom învinge.

Se povesteşte că, în vârtejul de bucurie de acum 79 de ani, de pe acest câmp, un preot, venit din zona Bistriţei, ar fi spus: „Dumnezeu nu a fost niciodată român, dar astăzi şi sfinţii în cer poartă straie româneşti”. A avut neamul acesta o zi mare, după secole de durere şi de luptă. A avut o zi care a răscumpărat efortul a zeci de generaţii. 1 Decembrie 1918 a fost cea mai strălucitoare zi a românilor. Să facem ca această zi să rămână la fel de strălucitoare de-a pururi.

acestui pământ au murit în războaie şi în revoluţii. Pentru că au apărat principiile de căpătâi pe care acestea le simbolizează, mulţi români au ajuns în închisori. Mai presus de orice, tricolorul este simbolul unităţii, al suveranităţii şi al integrităţii statului român – iar aceste valori supreme merită din plin un ceas de celebrare comună.

La întrebarea dacă avem nevoie de încă o sărbătoare acum, într-un ceas de cumpănă pentru istoria noastră şi dacă mai avem timp pentru a ne aminti împreună fapta înaintaşilor acum, când timpul nu mai are răbdare, aş răspunde din toată inima DA. Da, pentru că semnificaţiile acestei zile a Tricolorului sunt de nedespărţit de valorile de care  avem nevoie şi de care vom avea totdeauna nevoie pentru a nu uita cine suntem şi încotro vrem să ne îndreptăm.

La fel ca americanii, românii au un ascuţit simţ al umorului. În anii ‘30, s-a lansat o anecdotă devenită celebră: Un om de afaceri din Iaşi – capitala Moldovei, o provincie românească – cere o legătură telefonică cu Chişinău – astăzi capitala Republicii Moldova. Între cele două oraşe este o distanţă de aproape 120 de mile. După o oră de aşteptare, se hotărăşte să plece cu trenul. Ajunge la Chişinău şi, în timp ce îşi îmbrăţişa prietenul, în biroul acestuia, operatoarea îi anunţă că s-a realizat legătura telefonică. Chiar şi în primăvara anului 1990, după revoluţia anti-comunistă, reporterii occidentali aflaţi în România se plângeau public că este nevoie, în medie, de trei ore pentru a lua legătura telefonic cu ţările lor. Oricât ar părea de neverosimil, aceste lucruri au fost o realitate într-o ţară europeană cu un popor latin, pentru care comunicarea este la fel de necesară ca şi aerul.

Ca geolog, sunt un om al hărţilor, obişnuit cu distanţele fizice. Anii din urmă mi-au confirmat opinia că, în lumea de azi, trăim într-un spaţiu care este o compunere între distanţa fizică, timpul în care o persoană sau o informaţie poate parcurge această distanţă şi, nu în ultimul rând, numărul de persoane care au capacitatea de a se conecta la reţeaua care mijloceşte comunicarea informaţiei.

ªtim foarte bine că acest concept spaţio-temporal va ajunge dominant şi va guverna raporturile de forţă în lumea de mâine. Important pentru noi este că această carte se joacă şi în România.

 

Poveste de succes

M-am referit la conexiuni şi vreau să amintesc o poveste, de această dată, de succes. Pentru tineretul român, Connex GSM a devenit  simbolul concret şi palpabil al unei alte epoci decât cea a părinţilor lor, simbolul viitorului.

După cum mulţi dintre dumneavoastră ştiţi, probabil, previziunile iniţiale, de 20.000 de clienţi pentru serviciile Connex GSM, au fost de-a dreptul spulberate, existând în România, în prezent, peste 150.000 de abonaţi. Poate unora dintre dumneavoastră, obişnuiţi cu statisticile americane, această cifră nu le spune mare lucru. Dar trebuie să precizez că ea a fost realizată în condiţiile în care, pe de o parte, există un competitor puternic, deci într-un regim concurenţial şi, pe de altă parte,  preţul unui telefon mobil, inclusiv abonamentul, este încă excesiv pentru 80% dintre români. Aici a intervenit gustul extraordinar al românilor pentru ceea ce este modern şi capacitatea lor de a face o selecţie a propriilor achiziţii pentru a-şi realiza dorinţa de a dobândi ce este mai nou şi performant.

După ani de stagnare, din economia reală ne vin, în sfârşit, semnale pozitive. Este sigur că de acum înainte în România se va munci mai bine, se va câştiga mai bine şi, în concluzie, se va comunica mai intens. Noi credem că firmele americane de high-tech pot şi trebuie să vină mai mult în România. În delegaţia care mă însoţeşte în vizita pe care o efectuez acum în Statele Unite, la invitaţia Preşedintelui Clinton, sunt specialişti care vă pot înfăţişa cele mai recente facilităţi pentru dezvoltarea investiţiilor în ţara noastră.

Închei, chemându-vă să veniţi în România. Este încă mult spaţiu liber pentru afaceri şi viitorul se vede bine.

Avocaţii sunt reprezentanţii uneia dintre puţinele profesiuni liberale pe care nu le-a distrus sau interzis comunismul, în ciuda a numeroase absurdităţi şi oprelişti pe care i le-a pus în cale, de-a lungul anilor. Ei fac parte dintr-o breaslă renumită pentru cultura şi spiritul ei viu şi acid. O breaslă care a oferit vieţii politice şi publice din România mari personalităţi, mari caractere, o breaslă care a făcut istorie. ªi sunt convins că o va face şi de acum înainte.

Într-o Românie postcomunistă, în care toată lumea vorbeşte despre privatizare şi liberalizare, avocaţii au avut şansa să intre gata „privatizaţi” şi „liberalizaţi”, ceea ce, dincolo de neajunsurile unei legislaţii multă vreme incomplete, inclusiv în ceea ce priveşte statutul avocatului, a reprezentat un atu enorm. Nu are rost să idealizăm nici munca pe care o fac avocaţii, nici viaţa pe care o duc. Meseria îi poartă zi de zi, într-o lume a conflictelor, a mizeriei morale, în acea zonă care scoate în evidenţă dimensiunea tragică a unei societăţi şi situaţiile limită în care poate ajunge o viaţă de om.

Avocaţii au posibilitatea de a câştiga, prin muncă şi prin competenţă, un alt statut material decât celelalte personalităţi care participă la actul de justiţie. Condiţiile lor sunt altele decât condiţiile de muncă pe care le au judecătorii sau procurorii. Statutul avocatului este rezultatul direct al faptului că nu depinde de bugetul de stat, ci de regulile pieţei şi de propria competenţă profesională.

 

Avocatură în matca responsabilităţii

Nu mă pot gândi la avocaţi decât ca la nişte oameni ai legii. Iar aceasta înseamnă, înainte de orice, responsabilitate – un concept care a devenit obsedant pentru mine, pentru că el desemnează, de fapt, asumarea deplină a propriei condiţii, liber acceptate, de către fiecare cetăţean. De către fiecare profesionist. De aceea cred că avocatura românească trebuie să-şi fortifice în anii care vin statutul de elită, evitând în permanenţă să traverseze graniţa fragilă dintre veniturile mari pe care le asigură meseria însăşi şi apetitul pentru câştigul cu orice preţ. De fapt, nu cu orice preţ. Să ezităm şi să spunem lucrurilor pe nume: cu preţul încălcării legii.

Avocaţii sunt cei care trebuie să menţină avocatura românească în matca ei firească de responsabilitate, ei, marii maeştrii ai barei, pentru care meseria reprezintă mai mult decât o formă de a-ţi câştiga existenţa, o pasiune şi un mod de a-ţi pune în practică un talent. Există nu puţini nori negri asupra avocaturii româneşti. Se spunea că, nefiind funcţionari de stat, avocaţii nu pot fi corupţi. Dar pot deveni corupători. Există cazuri în care activitatea avocaţilor este serios pusă sub semnul îndoielii, de ar fi să mă refer numai la adopţiile internaţionale de copii. Este păcat să planeze o asemenea pată asupra celor ce asigură respectarea drepturilor celor care sunt judecaţi sau cercetaţi. Orice bănuială de necinste a avocatului pune deja în discuţie sistemul de apărare a drepturilor omului într-o zonă de limită, cea procesuală.

 

Avocaţii aşteptaţi în magistratură

Elita avocaţilor este, implicit, o elită juridică. Având în vedere dificultăţile de stabilire a vinovăţiilor în procesele determinate de amploarea corupţiei şi a crimei organizate, ar fi momentul ca această breaslă să-şi pună competenţa, pentru o perioadă de unul sau doi ani, la dispoziţia magistraturii. Din raţiuni în primul rând materiale, parchetele şi instanţele judecătoreşti sunt într-o criză endemică de personal calificat. Nu poate exista justiţie fără procurori sau judecători. ªi tocmai de aceea nu putem rămâne martori pasivi la ceea ce se întâmplă. Dacă marii intelectuali ai acestei ţări nu intervin, vorbim degeaba şi despre schimbare, şi despre reformă.

Oricine are dreptul de a refuza această invitaţie, dar cel care refuză nu mai are dreptul să critice. Într-o societate, în care magistratura nu funcţionează, nu putem avea justiţie. Nu mai putem avea ordine şi siguranţă, nu mai putem avea nimic. Cel mult, aşa cum s-a întâmplat în unele ţări din jurul nostru, putem avea o prăbuşire generală, putem avea rebeli fără cauză şi focuri de mitralieră trase în aer.

Nu acesta este viitorul pe care îl dorim României. Suntem indignaţi fiecare dintre noi împotriva incompetenţilor dintr-un domeniu sau altul. Ei bine, a venit cu adevărat momentul să-i înlocuim. Să nu ne ascundem îndărătul unei siguranţe materiale de moment pentru că, atunci când societatea se va opri din funcţionare, nu va mai conta dacă nu mai există benzină pentru un autobuz RATB sau pentru un Mercedes. Ambele vor fi abandonate sau arse între ruinele unei societăţi decimate de lipsa asumării responsabilităţilor individuale.

Libertatea şi şansa schimbării se transformă în datorii, de la care nu pot abdica, în nici un caz, cei ce-şi doresc să fie făuritorii unui front de luptă cu fărădelegea.

Proclamaţia de la Timişoara şi Societatea Timişoara au fost germene şi apoi ferment ai societăţii civile, a cărei forţă avea să conducă la victoria democraţiei în România.

Pentru mine, orice întâlnire cu oamenii Timişoarei a fost şi va fi un examen. Obiectivul cel mai important în Proclamaţia de la Timişoara, scandat în marile adunări şi marşuri civice, a fost Adevărul. Adevărul pe care îl simţi, Adevărul în care crezi, Adevărul pe care trebuie să îl spui, Adevărul pentru care trebuie să te lupţi. Dacă un timp nu ne întreabă nimeni de ce suntem atât de însetaţi de adevăr, e momentul să ne interogăm singuri asupra lui. Dacă adevărul devine un drept care nu ţi se discută, e bine să ţi-l pui singur în discuţie.

Iată de ce cred că este momentul să atac frontal o problemă, şi o voi face. ªtiu că, de când am devenit preşedinte, sunt privit ca un personaj incomod, un fel de animal ciudat nu numai în ţară, ci şi oriunde am fost invitat să vorbesc. ªtiu cât de greu va fi să realizez într-un timp scurt tot ceea ce trebuia realizat cu mult timp înainte. Cunosc imensitatea speranţelor şi precaritatea mijloacelor. ªtiu cât de puţine lucruri pot face. Dar cel puţin să spun adevărul (pe care l-am promis şi cu patru ani în urmă cu riscul de a pierde alegerile) pot. ªi aşa voi face.

Avem nevoie să spunem adevărul în faţă, tuturor, chiar dacă el nu convine. L-am spus deja foştilor mei colegi politici care îşi uită prea repede promisiunile făcute electoratului; le-am spus prietenilor mei români din străinătate ceea ce cred despre dificultatea comunităţilor româneşti de peste hotare de a se constitui într-o forţă, datorită dezbinărilor cronice; la fel am procedat în faţa organizaţiilor internaţionale şi a liderilor europeni. O asemenea poziţie este acceptată dacă vine din bună-credinţă şi eşti gata să-ţi asumi şi adevărul despre tine. Dar, mai ales, poţi să spui adevărul şi să-l ceri şi altora atunci când în spatele tău există o forţă care a luptat şi a câştigat în numele unor idei democratice pe care şi le-a asumat.

 

Adevăruri incomode

Unul din primele adevăruri pe care trebuie să-l acceptăm este că, în acest moment, poporul român este superior, ca mentalitate şi capacitate de acţiune, clasei politice, inclusiv celei care conduce astăzi România.

Oamenii au dovedit că îşi pot schimba mentalitatea acceptând modificări decisive de comportament şi atitudine în chestiuni dificile ca relaţiile interetnice, relaţiile cu vecinii, poziţia faţă de reformă. Bunul simţ popular a blocat derularea unor scenarii periculoase pentru ţară care s-au finalizat cu consecinţe tragice în unele ţări din Sudul şi Estul României. Iată de ce avem nevoie de o ridicare a nivelului clasei politice, a nivelului funcţionarilor publici, avem nevoie de oameni capabili care să-şi asume responsabilităţi în toate domeniile.

Imediat după câştigarea alegerilor, ne-am confruntat, din păcate, cu puţinătatea cadrelor competente sau cu refuzul asumării unor funcţii publice de către cei cu adevărat competenţi.

Decizia de a restructura corpul diplomatic şi de a îmbunătăţi componenţa acestuia în special privind acreditările în ţările UE şi NATO a avut la bază criterii enunţate în Proclamaţia de la Timişoara. Dar dacă a fost relativ uşoară rechemarea unor vechi ambasadori, mult mai dificilă s-a dovedit ocuparea posturilor vacante cu personalităţi de prestigiu. Am considerat că, cel puţin o perioadă, până la formarea unor noi diplomaţi profesionişti de valoare, aceste locuri trebuie ocupate de personalităţi cu notorietate culturală, ştiinţifică, acceptate de opinia publică românească, respectate de comunitatea internaţională, care să înfăţişeze o altfel de gândire şi care să reprezinte cu demnitate România. Când m-am adresat personal celor pe care opinia publică îi aşează pe bună dreptate în vârful consideraţiei generale, răspunsul a fost dezamăgitor. Mulţi m-au refuzat, chiar dacă s-au simţit onoraţi, iar numărul celor care au acceptat a fost mult mai mic decât m-am aşteptat.

Când am lansat mesajul către naţiune pentru lupta împotriva crimei organizate şi a corupţiei, am făcut apel la jurişti pentru a se implica întărind corpul procurorilor şi judecătorilor. Nici un avocat nu a răspuns acestui apel, deşi mulţi dintre ei provin dintre judecători şi procurori. Dimpotrivă, numărul celor care pleacă din magistratură este foarte mare. Îi înţeleg de ce pleacă. Pentru că au salarii mici, pentru că trebuie să muncească enorm, pentru că nu au condiţii de lucru, pentru că trebuie să se confrunte cu suspiciunea, cu neîncrederea multora. Aceleaşi probleme se pun şi în schimbarea structurilor administrative, inclusiv pe plan local, unde nu totdeauna cei mai buni sunt dispuşi să contribuie direct la schimbare.

Cred că trebuie să ne schimbăm în bună măsură modul de a gândi. Militantismul lui NU, al lui JOS trebuie schimbat cu creativitatea lui DA, cu capacitatea de a construi. Astăzi avem priorităţi noi, trebuie să rezolvăm câteva probleme esenţiale şi, în primul rând, reforma economică pe care o facem cu spatele la zid sau chiar la o prăpastie. Nu o putem rata pentru că nu există alternativă. În 1990, în Cehia, Polonia, Ungaria, Slovenia, liderii democraţi au avut de ales între o reformă radicală şi rapidă sau una mai lentă. Ei puteau să încerce una sau alta. Noi nu putem, pentru că suntem deja în 1997.

Suntem obligaţi la o reformă totală, radicală şi rapidă. Dacă nu, vor urma prăbuşirea şi haosul. Cei incriminaţi la Punctul 8 al Proclamaţiei de la Timişoara au secătuit resursele ţării, folosindu-şi poziţiile politice în segmentul economic pentru a crea o monstruoasă structură de tip mafiot, care a jefuit avuţia naţională. Avem acum dovada că imediat după revoluţie punctul 8 al Proclamaţiei de la Timişoara era cu adevărat necesar. În Cehia lustraţia s-a aplicat şi rezultatele s-au văzut. În alte ţări n-a fost invocată, dar prin forţa lucrurilor s-a aplicat şi ele au acum un tip de economie eficient, chiar dacă mai au problemele pe care le are orice ţară în tranziţie.

 

Dacă nu cedăm, chiar vom reuşi

Azi-dimineaţă, m-a întâmpinat un grup de oameni care mi-au dat plicuri cu scrisori. Erau oameni necăjiţi. Aceste scrisori conţin apelurile disperate ale unor oameni deznădăjduiţi. Unul dintre aceşti oameni mi-a spus: „Este foarte greu, ne este foarte greu, dar cred că vom reuşi, pentru că avem încredere în dumneavoastră”. Mulţi se agaţă ca de o ultimă speranţă de Preşedinte care, după părerea lor, poate să dea orice (case, pensii, serviciu), care poate să anuleze hotărâri judecătoreşti definitive, care poate să facă orice. Cred că înţelegeţi cât de cumplită este această răspundere în faţa unor oameni care au încredere în tine şi care aşteaptă ceea ce nu le poţi da, ceea ce ştii foarte bine că nu ai dreptul să le promiţi.

Schimbarea va fi foarte dificilă din cauza întârzierii, la care se adaugă şi dezastrul economic pe care l-am preluat. Rezultatele nu vor veni nici uşor, nici repede. Dar preţul va trebui plătit imediat şi va fi mare şi dureros. Milioane de oameni vor fi loviţi.

Am nevoie de ajutorul dumneavoastră, al celor care au aprins speranţa, al celor care au luptat să schimbe ceva în această ţară. Tot celor care au suferit şi au luptat împotriva represiunii, le revine o nouă misiune, la fel de grea. De obicei, din jertfă nu se naşte bucurie, ci o altă datorie. Dumneavoastră vă rămâne enorma răspundere să demonstraţi că Timişoara poate să devină un loc al prosperităţii, cu o economie sănătoasă, cu o administraţie apropiată cu adevărat de oameni.

Nu este nimic mai cumplit decât să înşelăm speranţele pe care oamenii şi le pun în noi. Iată de ce, acum, problema esenţială este a implicării a cât mai multor specialişti de valoare, în noile structuri. ªtiu că este mai uşor să fii contra, decât să faci ceva concret pentru care oamenii te vor judeca.

Tocmai de aceea mă adresez fiecăruia dintre dumneavoastră pentru a-i spune: asumaţi-vă propria soartă şi veţi putea atunci să vă asumaţi şi soarta altora, veţi putea să vă asumaţi destinul ţării. Dacă dumneavoastră abandonaţi, nu mai există viitor. Aţi fost speranţa, zidiţi certitudinea. Aţi fost eroi sub dictatură, fiţi puternici în libertate şi democraţie.

Nu avem voie să cedăm! Avem datoria să nu cedăm şi, dacă nu cedăm, chiar vom reuşi.

 

Punctul 8 din Proclamaţia de la Timişoara s-a impus prin vot

În final, vreau să abordez o problemă spinoasă şi în egală măsură sensibilă. Mai este necesar să ne concentrăm acum pe legiferarea punctului 8 din Proclamaţia de la Timişoara? Răspunsul meu este NU. Iată de ce:

Punctul 8 din Proclamaţia de la Timişoara a învins în noiembrie 1996 prin voinţa poporului român. Poporul român a impus prin vot aplicarea acestuia, pentru că astăzi nu se mai află în structurile de conducere persoane din cele vizate de punctul 8 din Proclamaţia de la Timişoara. Dacă ar fi nevoie să-l introducem pentru alegerile din anul 2000, pentru a ne asigura câştigarea lor, ar trebui să părăsim scena politică ruşinaţi, cu capul în pământ, pentru că ar însemna că n-am fost în stare să facem schimbarea promisă în 1996. Nu printr-o lege restrictivă vom reuşi, ci într-o luptă deschisă în care să demonstrăm că noi putem să conducem mai bine decât ei, că noi vom fi capabili să îmbunătăţim structurile de conducere prin valoare, competenţă şi bună credinţă. Trebuie să zidim o economie şi o societate sănătoase, bazate pe muncă, pe adevăr şi pe justiţie. ªi atunci este sigur că această societate va dăinui fără a mai avea nevoie de o protecţie bazată pe interdicţii legale.

În 1990, impunerea punctului 8 al Proclamaţiei de la Timişoara ar fi fost un semnal de forţă. În anul 2000, impunerea prin lege a punctului 8 al Proclamaţiei de la Timişoara ar fi un semnal de slăbiciune. Pentru că ar fi dovada incompetenţei şi incapacităţii noastre de a folosi puterea pe care poporul ne-a dat-o acum.

În ianuarie 1990, în timpul unei mari manifestaţii populare, o tânără s-a urcat pe unul din tancurile care apărau sediul Guvernului pentru a pune o întrebare devastatoare conducătorilor de atunci ai FSN: Ce aţi făcut în ultimii cinci ani ai dictaturii? Întrebarea a rămas fără răspuns.

În 2000, întrebarea va fi: Ce aţi făcut în primii zece ani de libertate? ªi fiecare dintre cei care s-au angajat în transformarea democratică a României va trebui să răspundă în faţa oamenilor şi a propriei conştiinţe.

Crima organizată, ca şi corupţia, pot fi asemănate cu o prismă care trebuie privită din mai multe unghiuri. În timp ce eram la masa prezidiului, la şedinţa de deschidere a lucrărilor Forumului Crans Montana, găzduit anul acesta de capitala României, am răsfoit cartea domnului procuror Heray despre dimensiunea juridică a combaterii crimei organizate.

M-am uitat apoi la masa prezidiului şi în sală şi am recunoscut jurişti, economişti, reprezentanţi ai instituţiilor abilitate să lupte împotriva corupţiei şi crimei organizate, oameni de afaceri, reprezentanţi ai sindicatelor şi ai societăţii civile din România. Combaterea corupţiei şi a crimei organizate este o problemă de interes naţional, dar a devenit şi o problemă globală, internaţională.

Dimensiunea juridică este fără îndoială expresia cea mai fidelă a voinţei statelor democatice de a stăvili desfăşurarea crimei organizate pe teritoriul lor prin stabilirea unor norme imperative clare, aplicabile univoc, în scopul sancţionării vinovaţilor şi al prevenirii altor acţiuni organizate de încălcare a legii.

Ca expresie a interesului naţional de apărare a drepturilor şi libertăţilor cetăţeneşti, a consolidării instituţiilor democratice, normele juridice şi punerea lor în aplicare asigură impunerea unui stat de drept. Respectând preeminenţa legii, statele democratice dau forţă DREPTULUI împotriva recursului la forţă, propagat şi aplicat de reţelele crimei organizate.

Caracterul transfrontalier al reţelelor crimei organizate reclamă  abordarea dimensiunii juridice a acţiunilor noastre şi dintr-un alt unghi de vedere, spre o altă faţetă a prismei. Ea dezvăluie necesitatea unei cooperări internaţionale în baza unor acorduri juridice bi sau multilaterale pentru combaterea crimei organizate.

Paradoxurile Cortinei de Fier

Dimensiunea politică relevă un specific al crimei organizate şi al corupţiei în ţările foste comuniste din Europa Centrală şi de Est. Dictaturile comuniste, în mod paradoxal, au impus situaţii comode pentru statele occidentale. Pe de o parte, le-au întreţinut sentimentul de superioritate, iar pe de altă parte au asigurat o protecţie eficientă împotriva migraţiilor, a imigrărilor clandestine, a traficului de droguri, şi chiar a terorismului. De aici şi un fel de bună-voinţă suspectă şi chiar o neimplicare directă în lupta cu dictaturile comuniste, de vreme ce forţele democratice din aceste ţări au fost lăsate, practic, singure.

După prăbuşirea din interior a regimurilor comuniste, statele occidentale s-au văzut confruntate cu o serie de probleme noi şi, din păcate, de multe ori, le-a fost dificil să le înţeleagă. Între timp, structurile crimei organizate, mult mai mobile, s-au adaptat la (şi au profitat de) problemele tranziţiei.

Primul fenomen cu care s-a văzut confruntat Occidentul a fost masiva imigrare din aceste ţări, care a surprins, deşi substanţa multor întâlniri internaţionale fusese chiar dreptul la emigrare. Peste noapte, occidentalii s-au găsit într-o situaţie foarte curioasă: realitatea pentru care luptaseră sub steagul drepturilor omului se produsese, dar imigrarea îi punea într-o situaţie dificilă şi trebuiau să-şi construiască, din interior, porţi de apărare. Cortina de Fier, zidul ce despărţea lumea liberă de dictaturi, peretele etanş în calea deplasărilor, devenise un  şvaiţăr prin care treceau fluxuri diferite, din arii largi, inclusiv din Orientul Îndepărtat.

În al doilea rând, dificultăţile tranziţiei, legate de un sistem legislativ în formare, de organizarea unor instituţii noi, încă neconsolidate, ale unei democraţii încă fragile, ca şi primele semne ale unei economii de piaţă, care încerca timid să ia locul structurilor centralizate, creau posibilitatea implantării şi dezvoltării unor structuri de tip mafiot, folosite cu abilitate din afară şi din interior.

 

Rădăcinile structurilor mafiote

Astăzi ştim cât de general a fost fenomenul prin care vechi structuri de activişti comunişti, împreună cu structuri ale fostelor servicii secrete din statele eliberate de comunism, au constituit baza unor structuri economice care au căpătat rapid caracterul unor nuclee mafiote şi au fost folosite ca fundament pentru cooperarea cu reţele mafiote occidentale. Pe acest fond, au apărut contrabanda, traficul de droguri, spălarea banilor şi toate celelalte elemente ale crimei organizate în domeniul economic şi financiar. A apărut şi o diferenţiere între multiplele tipuri de extindere a structurilor mafiote, putându-se sesiza şi o corelaţie invers proporţională cu gradul de maturizare a democraţiei sau a economiei de piaţă.

Putem observa că, în ţările din Europa Centrală, care şi-au creat mai repede instituţii democratice şi economii de piaţă performante, corupţia şi crima organizată se menţin la nivele rezonabile, comparabile cu cele din statele occidentale. În Est şi Sud, dezvoltarea structurilor mafiote este aberantă şi poate submina chiar funcţionarea statului. Se poate ajunge ca aceste structuri să substituie statul şi să se plaseze în poziţia de interlocutori ai unor reprezentanţi autentici ai altor state.

România s-a aflat într-o poziţie intermediară. Pe de o parte, structurile mafiote nu au evoluat până la forme frecvente de presiune deschisă şi violenţă stradală. Elogiez poliţia română pentru acţiunea ei la acest nivel; pentru că a ţinut sub control pericolul unor acţiuni de terorism şi, parţial, traficul de droguri. Pe de altă parte, timp de şapte ani, tranziţia a fost cea mai lentă, iar marea corupţie a avut o dezvoltare periculoasă. Ne-am aflat în situaţia extrem de curioasă în care fosta Putere, chiar cu o anume aroganţă, recunoştea existenţa corupţiei – unei corupţii fără corupţi – în timp ce opinia publică, disperată, cerea o luptă hotărâtă sau cel puţin începerea luptei împotriva corupţiei la nivel înalt.

 

De la corupţia fără corupţi, la ofensiva împotriva corupţilor

Momentul alegerilor din 1996 a însemnat o schimbare radicală a politicii oficiale din România pentru construcţia unei democraţii autentice şi a unei reforme care să conducă la o economie de piaţă sănătoasă. Simultan a fost declanşată lupta împotriva corupţiei şi crimei organizate.

Prima etapă a programului de combatere a corupţiei şi crimei organizate în România a vizat restabilirea autorităţii statului şi, în primul rând, a instituţiilor abilitate să descopere şi să ia măsuri directe împotriva celor vinovaţi. Această primă etapă a avut succes. În momentul în care a fost considerată o acţiune în sprijinul siguranţei naţionale, a luptei împotriva unor structuri care ameninţă siguranţa naţională, instituţiile au reacţionat prompt şi concertat făcând curăţenie în rândurile lor, fără să fie nevoie de alte impulsuri din exterior. Succesul acestei acţiuni, plecate de sus în jos, se datorează şi faptului că opinia publică din România a susţinut această campanie cu o forţă extraordinară.

A doua etapă de combatere directă a corupţiei şi-a asumat rezolvarea cazurilor celor mai cunoscute, pe care mass-media le adusese în atenţia autorităţilor de-a lungul anilor. Lipsa de voinţă politică, specifică perioadei 1990 – 1996, a făcut ca numeroase cazuri grave să rămână necercetate şi nesancţionate. După alegerile din 1996, acţiunile împotriva structurilor mafiote din domeniul bancar, din domeniul petrolului, al alcoolului şi al tutunului au avut un prim rezultat eficient, blocând cel puţin continuarea activităţii lor în aceste domenii. Jaful din economia naţională, care atinsese dimensiuni uriaşe, a fost stopat.

În acelaşi timp, structurile mafiote interne şi cele internaţionale, care operează pe teritoriul României, au intrat într-o perioadă de expectativă. Vor să vadă cum va continua această acţiune: dacă va exista o reacţie negativă, dacă se va împotmoli, dacă cei care o îndeplinesc vor obosi.

 

Cooperarea internaţională în combaterea crimei organizate

Dacă acesta este aspectul intern al unei probleme legate şi de consolidarea democraţiei, şi de consolidarea economiei de piaţă, nu mai puţin important este aspectul internaţional. Este clar astăzi că această problemă nu mai poate fi abordată separat de fiecare ţară în parte. Este nevoie de o cooperare rapidă în toate domeniile, începând chiar de la nivelul cunoaşterii problemelor. Pentru o cooperare efectivă a experţilor din ţările occidentale cu instituţiile noastre, am lansat de la tribuna diferitelor forumuri şi organizaţii internaţionale apelul de a trimite în România experţi în domeniul legislativ, financiar,  bancar, care să colaboreze cu experţii români.

În al doilea rând, este vorba de o cooperare între instituţiile specializate ale statelor prin Interpol şi Europol sau direct, în cadrul unor acorduri bilaterale privind asistenţa şi colaborarea între ministerele de justiţie, de interne, între poliţişti, procurori, judecători.

În al treilea rând, este nevoie de o cooperare cu oamenii de afaceri. În timpul tuturor discuţiilor pe care le-am avut, investitorii din străinătate invocau două motive pentru a explica numărul redus al investiţiilor străine şi volumul scăzut al acestora în România. Se refereau, pe de o parte, la ineficienţa structurilor birocratice centralizate care generează, de fapt, corupţie şi, pe de altă parte, la ineficienţa combaterii corupţiei şi crimei organizate de către instituţiile abilitate. Iată că, acum, în România se desfăşoară o acţiune puternică de descentralizare, de curăţire a instituţiilor, de instaurare a unui nou tip de management şi, în acelaşi timp, diferitele instituţii specializate în controlul aplicării legilor îşi fac datoria. Este timpul ca şi oamenii de afaceri, investitori direcţi, investitori de portofoliu sau acţionari în domeniul bancar, să coopereze cu noi, pentru a asigura un teren curat mediului de afaceri.

Lupta împotriva corupţiei şi crimei organizate este o prioritate naţională a României şi va deveni o componentă a programelor de integrare europeană şi euro-atlantică, pe care le susţinem cu toţii.

Justiţia are nevoie de sprijinul celorlalte puteri

Într-un sistem constituţional democratic, Ministerul de Justiţie este o zonă de confluenţă între două puteri ale statului de drept. Este instituţia prin intermediul căreia Guvernul administrează puterea judecătorească, fără a avea, bineînţeles, nici un fel de influenţă asupra deciziilor specifice care ţin de esenţa actului de justiţie. Dacă judecătorul răspunde de legalitatea şi temeinicia hotărârilor sale, Ministerul de Justiţie răspunde de condiţiile generale în care se desfăşoară activitatea magistraţilor şi de promovarea reglementărilor pe care aceştia trebuie să le aplice.

Au trecut deja câţiva ani de când, prin lege, dar şi prin practica judiciară, România s-a angajat într-un proces necesar de reformă a Justiţiei. Rezultatele, în bună măsură salutare, nu sunt totuşi la nivelul aşteptărilor. Mă tem însă că şi aşteptările unor categorii de oameni, nu neapărat justiţiabili, sunt îngrijorătoare. Pentru că aceşti oameni aşteaptă de la justiţie soluţii globale de ameliorare a relaţiilor sociale şi chiar reţete sigure de însănătoşire a unei societăţi care intră în convalescenţă. Ar fi o mare eroare să se pretindă Justiţiei să schimbe ea însăşi lumea în care trăim. Justiţia o poate influenţa, dar nu o poate determina.

Societatea are nevoie de justiţie aşa cum şi Justiţia are nevoie de profesionişti de înaltă clasă, cunoscuţi şi stimaţi pentru corectitudinea şi #deplina lor integritate morală. Nu este cazul să insist asupra acestui capitol. Dar aceste exigenţe calitative sunt acum dublate de cele de ordin cantitativ determinate de creşterea continuă a numărului de cauze deferite Justiţiei spre soluţionare.

 

Respectul cuvenit magistraturii

Condiţiile vitrege îi fac pe mulţi magistraţi să se îndrepte către sectorul privat. Există prea puţini doritori să intre în magistratură din rândurile tinerilor absolvenţi. ªi nu întotdeauna aceste „păsări rare” sunt tratate cu respectul şi interesul cuvenit.

Reforma Justiţiei a însemnat, între altele, reînfiinţarea curţilor de apel şi crearea unor noi judecătorii. Obiectivele urmărite s-au realizat numai în parte. Pentru că noile sau vechile sedii nu dispun de localuri corespunzătoare.

Prezenţa mea aici nu este câtuşi de puţin simbolică. Statul român are astăzi voinţa politică fermă de a sprijini magistratura, ca instituţie, şi pe magistraţi, ca personalităţi marcante şi respectabile ale comunităţilor cărora le aparţin. În condiţiile în care bugetul de stat concretizează dureros de exact imperativul acestui timp de austeritate, cum se exprimă practic acest sprijin?

În primul rând prin adoptarea unei serii de legi menite să uşureze viaţa profesională şi personală. Sunt gata deja proiectele care vizează modificarea legii de organizare judecătorească, salariile magistraţilor şi taxele de timbru. Pentru ca aceste proiecte să ajungă în timp util în Parlament mai e nevoie de cooperarea altor componente guvernamentale. Sper ca ele să înţeleagă nevoia de sprijin pe care o resimte astăzi justiţia română.

În aceeaşi ordine de idei consider că primăriile, prefecturile şi toate instituţiile cu competenţe în acest domeniu trebuie să se implice foarte serios în găsirea de soluţii pentru problema aproape tragică a sediilor în care îşi desfăşoară activitatea parchetele şi instanţele judecătoreşti. În Bucureşti, dar nu numai în Bucureşti, situaţia acestor sedii aduce grave prejudicii eficienţei, autorităţii, imaginii şi solemnităţii necesare actului de justiţie. Cred că sediul care era destinat în perioada dictaturii unui grandios muzeu al realizărilor epocii comuniste, trebuie să devină un Palat al Justiţiei, pentru ca justiţia, găzduită acum de un palat măcinat de timp şi de cutremure, să nu ni se înfăţişeze ea însăşi ca un muzeu.

 

Corelarea legislaţiei cu normele europene

Mi se par absolut necesare câteva iniţiative legislative menite să asigure o calitate mai bună a ceea ce oamenii numesc „împărţirea dreptăţii”, precum şi corelarea legislaţiei noastre cu legislaţia europeană.

Se află în diverse stadii de elaborare modificări ale Codului de procedură penală în sensul extinderii controlului judecătoresc asupra unor acte procedurale din cursul urmăririi penale. De asemenea, se discută oportunitatea înfiinţării instituţiei judecătorului de instrucţie, care poate conferi o independenţă mai mare magistratului investigator. Mi se par utile şi iniţiativele de modificare a venerabilului nostru Cod de procedură civilă, în direcţia unei mai mari rapidităţi a procesului, mai ales în ceea ce priveşte domeniile administrării probelor şi delimitării competenţelor între instanţe.

Pentru a onora aceste priorităţi de armonizare a dreptului intern cu dreptul comunitar, cred că în Codul penal ar trebui cuprinse modalităţi alternative de executare a pedepselor, pentru a diminua posibilitatea ca penitenciarul să fie considerat mai degrabă o şcoală a infracţiunii decât un mijloc de reeducare. Evident, nu trebuie să ne întoarcem la fantomele executării pedepsei în sânul colectivului de muncă, dar ar trebui să ţinem seama de o serie de date criminologice, sociologice şi psihologice fără de care justiţia penală rămâne un simplu act mecanic. De altfel, starea de astăzi a penitenciarelor lasă mult de dorit iar bugetul despre care am mai pomenit nu permite soluţii serioase prin investiţii. Trebuie să gospodărim, deocamdată, mai bine ceea ce avem.

 

Prestigiul şi credibilitatea justiţiei

Totul pleacă şi se învârte în jurul resurselor financiare. Dar nu totul se reduce la bani, mai ales dacă avem în vedere că se pierd sau se rătăcesc dosare, dispar acte, hotărârile se redactează cu întârziere. De multe ori, eforturile judecătorilor şi ale personalului administrativ aferent depăşesc limita unei cerinţe normale, datorită creşterii continue a numărului de cauze aflate pe rolul instanţelor judecătoreşti. Alteori, însă, eforturile suplimentare vin din nevoia de a anula efectul unor ne-glijenţe sau incompetenţe.

Preocupările de ameliorare a condiţiilor şi de înlăturare a deficienţelor din activitatea instanţelor judecătoreşti sunt comune Ministerului de Justiţie, Guvernului şi Preşedintelui. În acelaşi timp, instituţiile şi cetăţenii aşteaptă măsuri concrete pentru realizarea programului de luptă împotriva corupţiei şi crimei organizate, pe care l-am lansat nu cu mult timp în urmă. Acest program are nevoie de spirjinul fiecărui magistrat.

Odată terminată instrumentarea unei cauze la nivelul Poliţiei şi al Parchetului, întreaga responsabilitate a ritmului şi a calităţii soluţionării ei se află în mâinile judecătorilor. Sunt numeroase situaţii în care Justiţia a avut de pierdut prestigiu şi credibilitate din cauza tergiversărilor, a amânărilor repetate din dosare privind acte de corupţie sau fapte care au implicat personalităţi susceptibile să facă uz de trafic de influenţă.

Interesul meu faţă de statutul şi prestigiul Justiţiei nu este un amestec în treburile Justiţiei pentru că niciodată nu voi interveni, sub nici o formă, în soluţionarea unui caz. Am afirmat că nu există o umbrelă protectoare deasupra nimănui, pot spune că nu există nici intenţii de a acuza pe cineva cu orice preţ. Eficienţa luptei împotriva criminalităţii şi a corupţiei, în special, nu se măsoară neapărat în numărul de arestări şi condamnări, ci în felul în care devin funcţionale şi eficiente mecanismele administrative, financiare sau judiciare chemate să le combată.

Este o problemă a întregii societăţi româneşti de astăzi, o problemă care pune în discuţie modul în care este conceput şi pus în mişcare statul de drept. Este şi o problemă a Preşedintelui României.

 

Deontologia profesională

Pentru a asigura magistraţilor statutul de care au nevoie şi pe care îl merită, este nevoie ca Ministerul de Justiţie să-şi exercite permanent şi rolul de control la nivelul permis de lege, acela al respectării deontologiei profesionale. Este nevoie şi de implicarea Consiliului Superior al Magistraturii pentru ca toate cazurile în care moralitatea unui judecător este pusă sub semnul îndoielii să-şi găsească soluţia, potrivit adevărului şi interesului general al societăţii. Călcând strâmb, nu mai poţi pretinde încrederea că vei judeca drept.

Următorul bilanţ al Ministerului Justiţiei, pentru anul în curs, s-ar cuveni să găsească aceste probleme rezolvate cel puţin în parte, pentru ca să vină la rând alte probleme, care probabil nu vor înceta să apară. Aşa sunt legile vieţii, nici un parlamentar nu le-ar putea modifica. Veţi găsi la mine sprijinul permanent al unui om care vă înţelege problemele şi care caută permanent soluţii pentru ele, împreună cu toţi factorii răspunzători, prin lege, de buna funcţionare a Justiţiei în România.

Am spus deseori şi repet, cu intenţie, că viitorul acestei ţări va fi legat de dezvoltarea unei administraţii locale care să-i reprezinte cu adevărat pe cetăţeni şi în care cetăţenii să aibă încredere. Altfel, degeaba se schimbă preşedinţi, guverne, parlamente, dacă, acolo unde freamătă pulsul adevărat al vieţii, nu se transformă mentalitatea, uzanţele, ritmul şi scopul acţiunilor.

Salut ideea şi felicit organizatorii acţiunii de constituire a Consi-liilor locale ale Copiilor, care le oferă posibilitatea de a învăţa ce este şi cum trebuie să funcţioneze administraţia locală, pregătindu-i astfel pentru anii în care, maturi fiind, vor putea fi aleşi consilieri sau chiar primari iar, în calitate de cetăţeni, vor fi mereu în relaţie cu cei care ad-ministrează treburile oraşului sau comunei în care trăiesc.

Voi, cei care aţi fost aleşi în aceste consilii, împreună cu cei care v-au ales, reprezentaţi societatea civilă de mâine. Voi îi reprezentaţi pe cei care vor construi – sper eu – acea administraţie locală care va impune drepturile cetăţenilor şi va schimba faţa ţării. Am citit cu mare atenţie programul vostru şi cred că mulţi autori de proiecte grandioase ar avea de ce să se ruşineze, pentru că de multe ori proiectele lor nu ating claritatea programului în jurul căruia v-aţi reunit. Poate au mai fost alături de voi şi câteva condeie mai experimentate, dar predomină, fără îndoială, expresii caracteristice celor tineri.

„Cu capul în nori şi picioarele pe pământ” este o deviză bine aleasă de voi, la care eu ader, şi sper să adere cât mai mulţi adulţi cu funcţii şi răspunderi. Ea arată că avem aspiraţii înalte şi putem să le atingem construind pe un teren solid.

Nu ştiu dacă, atunci când s-a ales denumirea Fundaţiei PALTIN, care sprijină aceste consilii, s-a avut în vedere şi un simbol. Paltinul este un copac viguros, cu lemnul tare, care se ridică drept spre înălţimi şi rezistă la furtunile cele mai rele.

Vă urez să creşteţi asemenea paltinilor şi să aduceţi sub coroana lor alţi tineri care să vă urmeze pilda, spre binele întregii ţări.

Universitatea din Amsterdam este o prestigioasă instituţie de învăţământ superior, o universitate faimoasă, ale cărei performanţe le cunosc îndeaproape şi de multă vreme.

Universităţile sunt partea cea mai instruită a societăţii civile. Totuşi, comunitatea academică pare, într-un anume fel, mai puţin legată de prezent decât este, în general, societatea civilă. Materia cu care lucrează fiind prioritar legată de fapte anterioare, prezentul devine un timp al cercetării trecutului cu gândul la viitor. Trecutul şi viitorul împreună şi oarecum inseparabile. Studiul trecutului ar rămâne pură arheologie dacă nu ar genera un proiect, dacă nu ar deveni o provocare pentru potenţialele uimiri şi interogaţii şi, în ultimă instanţă, o amintire despre viitor.

Universitatea are meritul de a fi scos confruntarea opiniilor şi libera expresie în afara zidurilor sale, de a le fi înscris în conştiinţele şi comportamentele oamenilor. Universităţii îi revine meritul de a-i fi propus societăţii un anumit mod de a trata  relaţiile dintre oameni. Valorile consacrate şi adăpostite la început în cetatea universitară au fost adoptate, progresiv, ca valori fundamentale ale vârstei democratice.

Din chiar momentul întemeierii sale, Universitatea din Amsterdam a ales o cale spre adevăr fermă şi clarvăzătoare, constituindu-se ca o comunitate, o universitas în sensul în care dreptul clasic înţelegea acest termen, o comunitate de magiştri şi de studenţi formată în jurul unui proiect comun, de explorare a adevărului complex al vieţii.

 

Faima unui forum al principiilor

În nici o parte a Europei, afirmaţia aceasta nu sună, poate, mai adevărat ca aici, în Ţările de Jos, care au fost, timp de secole, patria raţiunii şi a gândirii critice. Secolele XVII şi XVIII au fost un timp al marilor dezbateri în care Universitatea din Amsterdam şi-a făurit şi şi-a consolidat prestigiul pe care şi l-a păstrat apoi, până astăzi.

Într-o Europă dominată de triumful monarhiilor absolute, Olanda a fost marele refugiu al libertăţii de gândire, al libertăţii cuvântului, al cuvântului rostit în athenee, în colegii şi universităţi, al cuvântului tipărit de cele mai curajoase case de editură ale timpului. Universitatea din Amsterdam şi-a câştigat astfel faima de forum al reflecţiei şi al dezbaterii de idei şi principii. Experienţa sa a fost fructificată de multe universităţi europene.

Universitatea adevărată, concepută ca  un mare forum, dăinuie ca parte constitutivă a Europei democratice atâta timp cât promovează spiritul critic, raţiunea, pluralismul, valorile umane.

 

Oglindă a întregii Europe

Confruntarea de idei în spirit critic, raţional, presupune nu numai acceptarea diferenţelor, dar şi acordarea atenţiei cuvenite opiniilor celuilalt. Comunitatea universitară reuneşte oameni diferiţi, dar strânge, în acelaşi timp, sub acelaşi orizont de cunoaştere, o diversitate a culturilor. De aceea mi se pare firesc să găsesc aici, la Universitatea din Amsterdam, unul din cele mai solide centre de studiu al limbii şi literaturii române din ţările Occidentului european, ca şi un valoros grup de profesori români încurajaţi de eminentul lor predecesor, profesorul Sorin Alexandrescu, aici de faţă.

Dincolo de satisfacţia pe care o am, ca român, că limba şi cultura în care m-am format sunt studiate într-o universitate de importanţa celei din Amsterdam, recunosc în activitatea acestui Centru de studiu al limbii şi literaturii române un act de fidelitate faţă de o bogată şi străveche tradiţie a poporului căruia îi aparţineţi. Pasiunea pentru idei şi curiozitatea pentru celălalt au făcut din Olanda, încă din secolul al XVII-lea, o oglindă intelectuală a întregii Europe.

Din această Europă complexă şi diversă, al cărei spirit Ţările de Jos au ştiut să-l reflecte şi să-l ilustreze, românii şi România au făcut întotdeauna parte. Atenţia pe care Universitatea din Amstedam o acordă limbii şi culturii româneşti confirmă această apartenenţă.

Dacă România se pregăteşte pentru momentul în care îşi va putea spune cuvântul, ca membru cu drepturi depline, în instanţele politice şi economice ale Europei, cultura românescă şi-a câştigat demult dreptul de a-şi exprima mesajul în instanţele universitare ale lumii. Un mesaj de bună credinţă şi încredere în tot ceea ce au mai bun oamenii, naţiunile, relaţiile dintre ei şi dintre ele.

Într-o viitoare Uniune Europeană lărgită, poziţia geografică a ţărilor situate la frontiera orientală a acesteia, printre care şi România, reclamă din partea acestora o contribuţie specifică şi o vigilenţă cu totul specială în contextul procesului de constituire a unui spaţiu juridic de securitate publică şi de combatere a crimei organizate. Fiecare dintre aceste ţări prezintă aspecte particulare, dar toate trebuie să facă faţă şi unor probleme comune, care derivă din istoria lor de foste state comuniste, aflate acum în tranziţie spre o democraţie consolidată şi o economie de piaţă liberă.

Decisă să-şi asume responsabilităţile ce îi revin în acest spaţiu comun, România este pregătită să negocieze cu Uniunea Europeană un pact de pre-aderare privind cooperarea împotriva crimei organizate, după cum este gata să semneze instrumentele juridice europene care privesc lupta împotriva crimei organizate şi să-şi completeze legislaţia în concordanţă cu normele internaţionale. Propunerea ţării mele de a găzdui la Bucureşti un Centru al Iniţiativei de Cooperare în Europa de Sud-Est (SEECI), pentru asigurarea unei cooperări regionale împotriva crimei organizate este doar unul din faptele care dovedesc că noi, românii, nu privim această luptă numai dintr-o perspectivă legislativă. Suntem dispuşi să ne angajăm în acţiuni comune ale instituţiilor publice din regiune însărcinate să vegheze la prevenirea şi combaterea infracţionalităţii.

 

Coordonare în acţiuni pe plan intern

Acţiunile serviciilor şi instituţiilor româneşti competente în prevenirea şi combaterea crimei organizate sunt coordonate începând din ianuarie 1997 de un Consiliu Naţional de Acţiune Împotriva Corupţiei şi Crimei Organizate. Acesta nu se substituie şi nici nu-şi subordonează autorităţile cu atribuţii şi competenţe legale în domeniu. El funcţionează ca un cadru de informare reciprocă, în scopul creşterii coerenţei şi celerităţii măsurilor pe care fiecare instituţie în parte le ia potrivit legii. Impulsul pe care această instanţă, deopotrivă politică şi morală, l-a dat activităţii instituţiilor menite să aplice legea s-a concretizat într-un singur an în descoperirea a peste 400 de cazuri de trafic ilicit de stupefiante, în confiscarea a peste 20 de tone de droguri, în identificarea a 1500 de cazuri de plasare de valută falsă, în oprirea la frontieră a 43 de grupuri de imigranţi ilegali din Orient, în desfiinţarea a 46 de reţele de prostituţie, în interceptarea a 53 de grupuri de traficanţi de materiale radioactive, în instrumentarea a aproape 23000 de infracţiuni privitoare la evaziune fiscală şi încălcarea legislaţiei financiare şi comerciale. Toate aceste statistici vorbesc, în fond, atât despre determinarea şi randamentul cu care serviciile specializate operează în teritoriu şi la graniţe, cât şi despre voinţa politică fermă şi explicit formulată a autorităţilor române.

 

Cooperare în plan internaţional

Oricât de semnificative ar fi rezultatele la care a ajuns fiecare ţară în parte, lupta împotriva crimei organizate nu poate fi astăzi decât comună. Ceea ce înseamnă că suntem obligaţi să dezvoltăm în continuare programele noastre de cooperare şi să acţionăm într-un spirit de solidaritate şi de responsabilitate. Criminalitatea organizată nu loveşte niciodată într-un singur loc. Fiecare dintre noi nu este decât o santinelă pe un front care traversează practic întreaga Europă.

În încheiere aş dori să dau un singur asemenea exemplu de solidaritate şi de responsabilitate la care aşteptăm o reacţie tot atât de solidară şi responsabilă. Prin acţiunile lor concertate, România şi Bulgaria constituie în acest moment un filtru eficient în calea traficului ilegal de persoane spre Europa Occidentală. Acţiunile ferme întreprinse de cele două ţări la frontierele lor au redus în mod considerabil fluxul de imigranţi ilegali în centrul şi Apusul Europei.

Modul cel mai concret prin care Uniunea Europeană poate recunoaşte intensificarea fără precedent a eforturilor noastre din acest domeniu este reconsiderarea statutului cetăţenilor noştri care călătoresc legal în ţările Uniunii. Cer, aşadar, revizuirea regimului restrictiv al vizelor care împiedică adesea cetăţenii români să-şi exercite un drept de liberă circulaţie, recunoscut şi afirmat de doctrina fondatoare a Europei unite.

Descentralizarea serviciilor sociale, dezvoltarea şi aducerea lor la nivelul standardelor europene se înscriu în modul cel mai firesc în procesul de reformă generală în care s-a angajat Guvernul României.

România s-a aflat mult timp, din păcate, în situaţia unor părinţi care, confruntaţi cu greutăţile vieţii de zi cu zi, nu au mai avut puterea sau posibilitatea de a se ocupa atât pe cât doreau de starea fiecăruia dintre fiii şi fiicele lor. Persoanele vârstnice, tinerii proveniţi din casele de copii şi şcolile speciale, persoanele fără nici un suport financiar, persoanele cu handicap, şomerii pe durată îndelungată şi alte categorii defavorizate sunt cei care vor fi principalii beneficiari ai serviciilor sociale descentralizate.

De prea multe ori uitaţi sau ignoraţi în trecut, ei pot acum să spere că viaţa lor se va înscrie pe coordonatele unei normalităţi care caracterizează de multă vreme societăţile occidentale.

Timpul pe care îl trăim astăzi este unul al comunicării, al cunoaş-terii şi experienţei. În acest sens, sprijinul pe care l-a acordat României Uniunea Europeană prin Programul PHARE – SESAM a fost unul de substanţă, anvergura acestuia fiind demonstrată de cele 41 de proiecte originale, derulate în parteneriat cu reprezentanţi ai autorităţilor publi-ce locale, ai instituţiilor cu profil social şi medical, ai organizaţiilor neguvernamentale şi ai comunităţilor locale. S-a demonstrat, încă o dată, că  societatea civilă a devenit acel partener cu care autoritatea publică poate şi trebuie să dialogheze şi să coopereze, atât la nivel central, cât şi local.

Este evident că societăţii civile îi vor reveni responsabilităţi cres-cânde, care presupun şi existenţa, în cadrul organizaţiilor neguvernamentale, a unui personal motivat şi entuziast, capabil să se implice pe deplin în activităţile de asistenţă socială. O asemenea muncă impune, deseori, şi sacrificiul vieţii personale în favoarea celor aflaţi în sufe-rinţă sau nevoi, cu unica, dar majora recompensă a sentimentului datoriei împlinite din dragoste faţă de aproapele tău.

 

Primeniri legislative

Guvernul şi-a propus să păstreze în administrare doar acele activi-tăţi care pot fi realizate numai de o autoritate centrală. Pentru o bună colaborare între autorităţile locale şi organizaţiile neguvernamentale au fost peomovate legi care permit consiliilor locale să pună la dispoziţie spre folosinţă imobile din patrimoniul propriu organizaţiilor de binefa-cere şi să se acorde subvenţii asociaţiilor şi fundaţiilor care înfiinţează şi administrează unităţi de asistenţă socială.

Programul de guvernare prevede revizuirea Legii administraţiei publice locale, prin redefinirea atribuţiilor autorităţilor publice locale, cărora li se va transfera responsabilitatea în domeniile care privesc sănătatea, educaţia şi serviciile sociale.

Obiectivele în domeniul asistenţei şi protecţiei sociale stabilite de către Guvernul român au atributele clarităţii şi modernităţii, urmărind creşterea ponderii serviciilor sociale, stimularea participării structuri-lor societăţii civile la activităţile sociale şi deplasarea spre comunităţile locale a responsabilităţii acordării asistenţei sociale. Adoptarea unor noi reglementări privind serviciile publice şi unele acţiuni de ajutor social vor aşeza sistemul de asistenţă socială pe baze noi, în concordanţă cu realitatea din ţară şi experienţa internaţională.

Pentru lucruri importante sunt necesare cuvinte puţine. Sunt necesare, îndeosebi, mai multă acţiune, mai multă dăruire. Cei care acţionează cu suflet şi devotament pot să facă mai mult decât vorbele dintr-un seminar.

Vreau să vă spun că ţara mea este deosebit de onorată că poate găzdui, la Bucureşti, cea de-a cincea întâlnire a preşedinţilor Parlamentului European şi Parlamentelor din statele Europei Centrale şi de Sud-Est, asociate la Uniunea Europeană.

Faptul că această reuniune se desfăşoară la scurtă vreme după Conferinţa Europeană de la Londra, dedicată acţiunilor comune de combatere a crimei organizate, conferă o nouă dimensiune cooperării dintre Parlamentele ţărilor noastre. Reuniunea şefilor de stat şi de guvern de la Londra a marcat, de fapt, existenţa unei noi instituţii politice: Europa celor 26. În cadrul acesteia, statele asociate au putut aborda, împreună cu statele membre ale Uniunii Europene, câteva dintre problemele principale ce stau în faţa Europei la acest sfârşit de mileniu. Sunt situaţii dificile, probleme complexe, care adaugă o greutate în plus celor cu care ne confruntăm noi, cei care ne-am angajat într-o profundă schimbare, în această perioadă a tranziţiei.

 

Rolul şefilor de stat în întărirea autorităţii Parlamentelor naţionale

În rezolvarea problemelor tranziţiei, Parlamentul, instituţia principală a democraţiei, are un rol deosebit de important. Permiteţi-mi, totuşi, să mă refer mai întâi la rolul nostru, al şefilor de stat. Convingerea mea este că rolul principal al preşedinţilor din noile democraţii este de a întări prestigiul Parlamentelor. Pentru că am trăit o experienţă comună, ştim că în mentalitatea popoarelor noastre este mai uşor să se accepte conducerea unipersonală, a preşedintelui, mai ales atunci când situaţia economică sau lupta împotriva corupţiei relevă nevoia de autoritate. În opinia mea, orice tentativă a unui şef de stat, de a ceda unui asemenea curent de opinie, ar fi o imensă eroare şi un precedent extrem de periculos.

Este necesar ca, în această perioadă, preşedinţii să vegheze la creşterea autorităţii Parlamentului şi să încerce chiar să-şi limiteze propria autoritate instituţională în favoarea autorităţii morale. Pentru a ilustra că este posibil, o să dau un exemplu concret. Conform Constituţiei României, remanierea guvernamentală se poate conveni între preşedinte şi primul ministru. Atunci când în mandatul meu s-a ivit o asemenea situaţie, am cerut primului ministru să se adreseze Parlamentului pentru ca viitorii miniştri să fie audiaţi de comisiile parlamentare, să fie votaţi în aceste comisii şi apoi să primească votul plenului. După părerea mea, aplicarea acestei proceduri, care nu era obligatorie după Constituţie, a condus la o întărire atât a autorităţii Parlamentului, cât şi a autorităţii Guvernului.

 

Adoptarea legislaţiei comunitare

În statele asociate, sarcina Parlamentelor pe care le conduceţi dumneavoastră este cu adevărat dificilă. În ultimii opt ani, în România, au fost abrogate zeci de legi, cele rămase au fost modificate şi, în plus, au fost adoptate sute de legi noi în domenii pentru care nu exista nici un precedent normativ. Acum, una dintre priorităţile reintegrării europene îl constituie adoptarea legislaţiei comunitare. Este o misiune la fel de grea şi cred că schimbul de experienţă pe care îl puteţi face cu această ocazie la Bucureşti va fi util pentru toţi.

Cred că, pentru România, această Conferinţă va fi şi o ocazie pentru un schimb de informaţii. Cunoscându-ne mai bine, considerându-ne nu concurenţi, ci parteneri, putem folosi această perioadă de integrare europeană pentru a consolida relaţiile dintre ţările noastre, spre binele acestei regiuni, pentru stabilitatea şi prosperitatea ei.

Nici un alt subiect nu este mai legat de civilizaţia europeană decât cartea. Popoarele europene s-au definit dintru început, drept popoare ale cărţii. Desigur, a fost vorba mai întâi despre carte înţeleasă ca text sacru, ca sistem absolut de referinţă.

În zorii Evului Mediu, Europa s-a născut unită. Mulţimea de regate şi principate care forma atunci geografia politică a continentului nostru avea în carte, în textul Revelaţiei creştine, un principiu federator. Datorită cărţii, această multitudine de regate şi principate, fie că urmau tradiţii politice romane, fie că exprimau rădăcini culturale germanice, alcătuiau împreună o republică creştină, o respublica christiana.

Chiar şi atunci când, începând cu epoca Renaşterii şi a Reformei şi cu apariţia statelor moderne, cartea şi-a pierdut caracterul sacru, ea nu a încetat să joace acelaşi rol federalizator. Cartea Revelaţiei a fost înlocuită cu cărţile modernităţii. Acestea au fost capabile să-i adune într-o republică a literelor, o respublica litterarum, pe toţi cei care credeau în libertatea conştiinţei şi în autonomia gândirii.

 

Intermediar al conştiinţei de sine

Cartea nu a fost numai un factor de unitate a Europei. Ea a fost, în egală măsură, şi adesea simultan, un temei de identitate, un factor care a reuşit să dea mai multă conştiinţă de sine popoarelor europene decât orice proiect politic. Aici, ştiţi mai bine decât oricine, cele două foste state germane nu au oferit naţiunii despărţite decât o formă de protecţie politică, în vreme ce cartea, textul tipărit, a  dat naţiunii înţelegerea propriei identităţi. Înainte de unificarea politică a Germaniei, voinţa cărturarilor germani de a da gândirii o expresie germană şi de a difuza această gândire prin intermediul cărţilor a făurit naţiunea germană unită de astăzi.

O experienţă întrucâtva similară au traversat în epoca modernă şi popoarele din Europa de Sud-Est. Aflate sub dominaţia unor imperii multinaţionale sau chiar lipsite vreme de secole de alcătuiri statale proprii, aceste popoare şi-au construit identitatea prin carte. Că a fost modesta carte de citire sau de gramatică elementară, cartea de istorie, adesea mitologică sau cartea-manifest politic, cărţile au fost cele care au conservat, dezvoltat şi conştientizat elementele identitare pe baza cărora s-au format naţiunile din această parte a continentului, influenţând profund lupta lor pentru independenţă, ca şi ciocnirile între imperii.

 

Cartea de temelie a statului-naţiune

În Europa naţiunilor din secolele al XIX-lea şi al XX-lea popoarele au rămas popoare ale cărţii. Cu atât mai mult cu cât actul politic de naştere şi de consolidare a statului-naţiune a fost, de asemenea, o carte. O carte aparţinând unui nou tip de sacralitate, care nu mai este religioasă, ci juridică. Constituţia, codul libertăţilor şi drepturilor fundamentale, este şi astăzi cartea de temelie, referinţa ultimă a fiecăruia dintre statele Europei.

Cartea nu a fost şi nu este însă în civilizaţia noastră doar un factor de unitate europeană, un factor de identitate naţională sau un factor de întemeiere a libertăţilor politice colective. Cartea a devenit şi este obligată să rămână, în continuare, un instrument al libertăţii individuale, al rezistenţei şi al memoriei.

Cetăţenii Leipzig-ului ştiu la fel de bine ca şi românii acest lucru. Acestor cetăţeni le aduc acum, cu îngăduinţa dumneavoastră, expresia admiraţiei şi gratitudinii tuturor românilor. Noi nu am uitat că, în lunile furtunoase ale toamnei lui 1989, o mare manifestaţie de solidaritate cu satele româneşti ameninţate cu demolarea a înfruntat aici, în faţa Bisericii Sfântul Nicolae, ostilitatea regimului totalitar est-german. Acele sate erau memoria vie a culturii noastre străvechi. Generozităţii cu care atunci locuitorii Leipzig-ului s-au expus represiunii în numele patrimoniului cultural al României încercăm să-i răspundem acum, aducând, la acest Târg, cărţile convieţuirii interetnice şi bogăţia pluralităţii şi interferenţei culturilor din România.

 

Inamicul regimului totalitar

În epoca totalitară, cărţile libertăţii s-au opus sistematic captivităţii gândirii. În ciuda încercării de a impune o carte uniformizatoare, izvorâtă dintr-o gândire unică, pluralitatea vocilor, pe care cărţile le făceau să răsune, a reprezentat cea mai redutabilă armă a luptei noastre pentru libertate. De aceea, cartea a fost un factor subversiv, un risc asumat, o sfidare a ideologiei oficiale. De aceea, cartea a fost adesea, de-a lungul deceniilor de dictatură, singurul inamic real al puterii comuniste. Pentru acest motiv, nu numai oamenii, dar şi cărţile au fost urmărite, cenzurate, arestate, anchetate, pedepsite, eliminate, distruse.

În România, ca pretutindeni în Europa Centrală şi de Est, oamenii  au fost judecaţi şi condamnaţi pentru a se fi aflat în posesia unei cărţi interzise, pentru a fi citit o carte care nu trebuia citită, pentru a fi citit o carte în alt fel decât o citea puterea. Au fost de asemenea oameni pedepsiţi pentru a fi scris şi răspândit cărţi care, în opinia autorităţilor, n-ar fi trebuit să fie nici scrise şi nici răspândite.

În Europa totalitară au existat oameni care şi-au riscat libertatea şi viaţa pentru cărţi, văzând în ele expresia cea mai concisă a libertăţii conştiinţei şi a demnităţii gândirii. Cartea a meritat asemenea jertfe.

Prin căderea totalitarismului, cartea nu-şi va pierde vocaţia de soldat al libertăţii. Ea rămâne, de asemenea, un martor de neînlocuit al trecutului. Dezbateri asupra dramelor ce sfâşie încă memoria colectivă se organizează astăzi, în Germania, ca şi în România, în jurul unor cărţi. Multe condamnă, unele justifică, altele explică. Sigur este că ele ne împiedică să uităm.

 

Cartea nu poate fi expulzată

În acelaşi timp, cărţile ne ajută să ne înţelegem şi să ne zidim viitorul. Ignoranţa, lipsa de educaţie, dispreţul faţă de oamenii de cultură erau materia primă a totalitarismului. Democraţia se hrăneşte din cărţi, ea este aproape condamnată să fie instruită şi inteligentă. Numai inteligenţi şi instruiţi, oamenii se pot simţi responsabili pentru propriul destin şi răspunzători faţă de destinul colectiv.

Democraţia nu ar putea supravieţui dacă ar fi numai opţiunea unei elite luminate. Democraţia are nevoie de o societate educată. Iar instrumentul privilegiat al acestei educaţii este, fără îndoială, cartea.

Societatea informaţională globală a mileniului trei nu va expulza cartea. Chiar dacă uneori acest bun, atât de familiar nouă, cu foşnetul paginilor şi mirosul discret de cerneală tipografică, pare a fi înlocuit prin cascade de imagini şi de informaţie electronică, aceste două vehicule ale cunoaşterii nu se vor confrunta. Se vor completa, ca parteneri.

Dacă ne gândim bine, rolul formativ al cărţii şi cartea ca formă a libertăţii spiritului nu depind de vehiculul material – pergamentul, hârtia sau suportul electronic al cuvintelor ei. Nu depind nici măcar în mod exclusiv de textul transmis ca atare, ci de relaţia biunivocă între text şi cititorul acestuia, cu infinitatea de subtexte şi de contexte pe care le suscită. De aceea, am putea numi generic carte orice discurs consemnat în scris care se adresează conştiinţei individuale şi încurajează autonomia gândirii. Daţi-mi voie să cred că sensul profund al cărţii nu se va pierde, indiferent dacă, peste 10 sau 20 de ani, standurile Târgului de carte de la Leipzig vor găzdui prioritar cărţi sau vor privilegia cine ştie ce alte forme de stocare a informaţiei. Gândul liber şi judecata critică vor continua să fie temeiul culturii noastre comune.

Potrivit unui proverb românesc, „cine are carte, are parte”. Cu alte cuvinte, cartea ne face părtaşi ai unei cunoaşteri universale, care leagă oameni din toate timpurile şi locurile. Dar cartea ne ajută şi să adăugăm, fiecare dintre noi, o parte acestei cunoaşteri.

Spre deosebire de comunicarea audiovizuală sau de autostrăzile informaţiei, cartea nu va fi niciodată un mijloc anonim şi rapid de producere şi reproducere a cunoaşterii. Cartea exclude anonimatul, ea are neapărată nevoie de un autor, după cum are nevoie şi de timp pentru a fi citită în profunzime. Cartea individualizează şi responsabilizează o civilizaţie atinsă de ispita omogenizării, a grabei, a eficacităţii imediate şi o transformă în cultură.

Timpul lecturii, tăcerea fremătătoare a bibliotecilor, voluptatea tactilă a cititului pot fi completate de ecranul calculatorului. Dar nu vor putea fi înlocuite. Cărţile vor rămâne forme esenţiale ale personalităţii şi creativităţii umane.

O sărbătoare a cărţii, asemeni celei de acum, are, de aceea, un sens profund al duratei.

Pentru romani, proiectul de promovare a francofoniei, in jurul si in numele careia ne-am reunit astazi, este expresia unei vechi si consecvente optiuni. Folosirea in comun a limbii franceze, ca limba de formare si de cunoastere, este definitorie pentru invatamantul romanesc.

Sunt mandru de a fi patronat acest proiect ca rector al Universitatii Bucuresti. Studiul limbii franceze in cadrul facultatilor de limbi straine era deja o traditie. El a fost extins si in alte facultati, care pregatesc profesori pentru gimnazii si licee. In perioada 1993-1995 au fost infiintate filiere francofone la facultatile de stiinte. Facultatea de Stiinte Politice a debutat si s-a dezvoltat sub semnul francofoniei. In sfarsit, Scoala doctorala regionala, cu predare in limba franceza, este una din reusitele stralucite ale actiunii noastre comune. Am creat astfel o retea de informare si cooperare care are franceza ca limba comuna.

Ca loc al disputelor intelectuale si al dezbaterilor, Universitatea transcende frontierele spatiului si timpului pastrand si reevaluand valori si principii esentiale. Intre acestea, cultura franceza, in sensul sau cel mai cuprinzator, ramane o sursa inepuizabila.

Daca vocatia originara a Universitatii, la inceputurile ei teologica, a fost cautarea adevarului, a adevarului absolut, ea si-a dovedit, in egala masura, vocatia universala de explorare a adevarului complex, multiform, strabatut de indoielile si dilemele ratiunii umane. Drumul de la ideologiile autoritare la libertatea ideilor a deschis noi orizonturi, descatusand mentalitatile captive. In acest sens, triumful revolutiei franceze a fost deschizator de drumuri.

Refuzand sa fie un spatiu in care profesorii isi proclama ideile, siguri de ei si de propria lor valoare, Universitatea a fost locul in care ideile au dobandit claritate si forta prin confruntari argumentate. Spiritul critic, ratiunea si pluralismul au devenit trasaturi definitorii ale Universitatii, impunand acceptarea diferentei, toleranta si atentia acordata celuilalt.

Cale spre intelegere si solidarizare

In numele libertatii de expresie si al confruntarii de idei, Universitatea a decis ca, in contextul unei globalizari greu controlabile, sa previna riscul depersonalizarii omului, asumandu-si din nou o sarcina fundamentala pentru viitorul nostru, aceea de a reaseza omul pe locul care ii apartine de drept.

Francofonia reprezinta cu adevarat unul dintre ultimele bastioane in fata unei mondializari care tinde catre uniformizarea culturala. Mai cu seama prin productiile audio-vizuale, exista riscul sa se instituie un sistem de influentare a unor optiuni care frizeaza standardizarea ideilor si comportamentelor. In fata unei asemenea perspective, exemplul, poate cel mai remarcabil, de multiculturalism bine gestionat politic, care ar putea fi opus unei atari mondializari, ne este dat de francofonia institutionala si cu precadere de francofonia universitara ai carei reprezentanti de seama sunteti.

Faptul ca dialogul democratiilor, pe cale de a-si regasi identitatea europeana, se poarta in buna masura in limba franceza este o dovada elocventa de vitalitate si de forta a francofoniei.

Daca proiectul nostru va fi dus la bun sfarsit, el va putea contribui, prin valorile francofoniei, la consolidarea cunoasterii, a vointei de dialog, a prestigiului Universitatii ca institutie a libertatii si a viitorului. El va avea astfel o contributie importanta la apropierea si solidarizarea oamenilor pentru sustinerea unor aspiratii comune, a unui viitor comun de intelegere si cooperare.

Substanta forumului pe care l-ati organizat il desparte categoric departe de formalismul care marcheaza multe dezbateri de acest fel, in primul rand pentru ca sunteti oameni de afaceri si constientizati adevarata valoare a timpului. Ca oameni de afaceri ati reusit sa construiti, acordand importanta resurselor de care dispuneti si adoptand decizii rationale. Aceasta v-a obligat sa va ganditi nu numai la prezent, dar si la viitor, in special la viitor. Stiu de aceea ca ceea ce v-a unit astazi, aici, este si o doza marcanta de ingrijorare pentru viitorul afacerilor dumneavoastra, dar mai ales pentru viitorul tarii noastre.

In ultimele saptamani m-am intalnit de mai multe ori cu reprezentanti ai organizatiilor de intreprinzatori. Acest dialog a devenit mai necesar ca oricand, pentru ca, odata cu schimbarea regimului proprietatii, Romania s-a transformat intr-o tara in care proprietatea privata predomina.S-a construit o noua realitate economica care determina o noua realitate sociala si trebuie sa gasim mesajul adecvat acesteia.

Am constatat cu ocazia intalnirilor la care m-am referit ca in acest moment societatea civila romaneasca este bine reprezentata, alaturi de sindicate si de organizatii neguvernamentale non-profit, de asociatiile oamenilor de afaceri. Cu toate ca mesajul pe care vi-l adresez nu se doreste a fi predominant politic, nu pot sa nu identific o serie de elemente si tendinte comune intre ceea ce cer realitatea economica si piata muncii, si ceea ce trebuie sa reprezinte demersul politic. In Romania de astazi, si in politica, si in economie, tendintele majore vizeaza descentralizarea si restrangerea reglementarilor la nivelul strict necesar. Si in programul politic, si in strategia economica, un loc important il ocupa conceptele de cerere, oferta, pret si concurenta.

 

 

Interese convergente, pentru o economie sanatoasa

Interesul politic si interesul social cer consolidarea democratiei si progres economic. Sistemul democratic nu poate trai fara progres economic, iar progres economic nu poate exista in afara libertatii economice, in afara democratiei. De aceea, consider ca intre interesul politic si interesul economic trebuie stimulat acest punct de convergenta, al efortului pentru o economie sanatoasa si durabila.

Multe dintre dificultatile dumneavoastra sunt, in acelasi timp, piedici pentru cresterea bunastarii oamenilor obisnuiti. Menirea mea de mediator intre autoritatile statului si societate imi impune sa am grija ca interesul majoritatii cetatenilor sa primeze. Perspectiva dumneavoastra fireasca este sa aveti grija de propriul interes, dar eu am convingerea ca daca oamenii de afaceri, care isi asuma riscuri, reusesc, au de castigat si ceilalti cetateni ai tarii. Daca oamenii de afaceri castiga, economia in ansamblul ei se dezvolta. Iar daca economia se dezvolta, cresc salariile, apar noi locuri de munca, cresc veniturile la buget si, prin ele, posibilitatea de a cheltui mai mult pentru acoperirea nevoilor sociale ale omului obisnuit.

 

Vocea oamenilor de afaceri

Faptul ca vocea oamenilor de afaceri se aude tot mai puternic este  favorabil societatii romanesti. Practic, ea este o expresie a schimbarilor ce se petrec in societatea romaneasca si care, din pacate, sunt analizate deseori doar din perspectiva jumatatii goale a paharului. Nu cred ca forumul dumneavoastra de astazi se va limita la o lista de nemultumiri. Nemultumirile sunt reale si in mare parte justificate. Dar dincolo de ele este de apreciat interesul de a depasi acest stadiu, dorinta de a vedea ca lucrurile merg si, mai ales, ca merg spre mai bine.

Aveti o mare raspundere, de a identifica tendintele pietei, de a demonstra gradul de maturitate al intreprinzatorilor romani, de a argumenta solutiile pe care le considerati utile in interesul general al Romaniei. Piata muncii s-a maturizat suficient, astfel incat sectorul privat reprezinta o alternativa la sectorul de stat. O alternativa viabila. O alternativa necesara. O alternativa benefica. Vocea pietei semnalizeaza incotro vrem sa ne indreptam.

In calitate de Presedinte, cat si in calitate de contribuabil, ma astept ca acest semnal sa ne indrepte spre o economie de piata moderna si eficienta, in care toti participantii sa-si exercite liber dreptul de a folosi, dupa cum considera ca este mai bine, resursele de care dispun, respectand totodata dreptul celorlalti la libertate si sanse egale.

 

Solidaritate pentru libertate economica

Romania se confrunta cu puternice constrangeri pentru pastrarea stabilitatii macroeconomice si cu o perspectiva nefavorabila, reflectata in evaluarile de risc ale unor agentii specializate. Romania se mai confrunta si cu imaginea unei tari cu grad redus de libertate economica. Printre piedicile pe care dumneavoastra le resimtiti se situeaza inflatia, deficitul bugetar, presiunea fiscala mare, instabilitatea legislativa, ineficienta manageriala si birocratia. Interesul dumneavoastra este ca aceste piedici sa fie reduse si, pe cat posibil, sa dispara. Acelasi interes il urmareste si Guvernul, acelasi interes il apar si eu. Avem nevoie de solidaritate pentru a ne atinge obiectivele si a ne putea bucura de rezultatele eforturilor noastre.

Ne despartim pentru scurt timp: saptamana viitoare reprezentantii oamenilor de afaceri vor participa, alaturi de reprezentantii Guvernului, ai partidelor politice din opozitie, ai sindicatelor si organizatiilor neguvernamentale la o larga dezbatere, la Palatul Cotroceni, asupra viitorului imediat al societatii romanesti. Concluziile Forumului Capitalului Privat si al Clasei Mijlocii ne vor fi de folos.

Romania se afla in fata unei grave crize politice, economice si sociale. Dupa cum stiti, marile centrale sindicale au anuntat intentia declansarii, la sfarsitul acestei luni, a unei greve generale. Pe acest fond, partidele de opozitie au anuntat o greva parlamentara prin parasirea lucrarilor in curs la Parlament, iar Asociatia oamenilor de afaceri din Romania (AOAR) a anuntat initierea unei greve fiscale prin refuzul de a mai plati taxele si impozitele datorate bugetului. Simultaneitatea acestora, premeditata sau nu, poate prabusi complet stabilitatea inca fragila a sistemului nostru economic, social si politic.

Organizand discutia de astazi, mi-am asumat sarcina constitutionala de a media intre autoritatile statului si intre acestea si societate. Nu putem sti daca aceasta intalnire, care se va desfasura in Sala Unirii din Palatul Cotroceni va fi o reusita. Dar tin sa remarc ca este totusi pentru prima data in istoria Romaniei cand se reunesc in jurul aceleiasi mese Guvernul, majoritatea parlamentara, opozitia parlamentara si trei segmente importante ale societatii civile: sindicatele, care reprezinta piata fortei de munca, organizatiile mediilor de afaceri, tot mai importante odata cu cresterea sectorului privat si organizatiile civice care au avut un rol important in crearea si consolidarea democratiei in Romania. In plus, la aceasta intalnire vor fi prezenti analisti politici, analisti economici, lideri de opinie, directori de ziare, de societati de radio si televiziune. Iata, deci, o participare extrem de larga si consistenta.

M-am straduit sa pregatesc cat mai serios aceasta intalnire: am ascultat diferitele puncte de vedere, in cadrul mai multor intalniri exploratorii cu reprezentantii acestor grupari. Tin in mod deosebit sa multumesc si celor foarte multi care nu vor fi prezenti la aceasta intalnire, dar care au participat la aceste consultari si care au permis conturarea mai exacta a problemelor si schitarea, deja, a unor solutii.

Ce ne poate aduce acest dialog intr-un cadru mai larg decat cadrul parlamentar? In primul rand, speranta detensionarii unor situatii conflictuale. Una dintre cauzele tensiunilor acumulate in timp si care au condus la o nemultumire cronica a cetatenilor Romaniei provine si din lipsa unui dialog serios.

Trebuie spus ca situatia Romaniei apare pe termen scurt ingrijoratoare. Si acest lucru il simt toti cetatenii tarii. La situatia dificila interna se adauga si faptul ca Romania se afla acum in vecinatatea unor zone de perturbare, nu doar financiare, ci si politico-militare.

In fine, dar nu in ultimul rand, aceasta situatie dificila apasa pe umerii unor oameni expusi de decenii privatiunilor, nelinistii si subdezvoltarii. Numarul celor care si-au pierdut increderea in capacitatea oamenilor politici de a preveni o criza majora este, din pacate, tot mai mare, iar unii si-au pierdut chiar increderea in ei insisi.

Aceasta situatie trebuie schimbata. Avem acum aceasta posibilitate si nu avem voie sa o ratam.

 

Clarificarea si ierarhizarea problemelor tarii

Pentru a nu irosi aceasta sansa, trebuie sa punem putina ordine in conceptiile si actiunile noastre. Sa nu cautam sa rezolvam in acelasi timp toate problemele. Sa incercam o clarificare si o ierarhizare a lor. Acesta este motivul pentru care am propus ca acest dialog sa se concentreze exclusiv pe problemele economico-financiare, pentru ca acestea sunt cele care ne influenteaza cel mai mult viata si, in fond, de rezolvarea acestora depinde progresul pe care il asteptam.

Am in vedere, mai intai de toate, problema proprietatii. In acest moment, avem o sansa istorica: e posibil ca o solutionare echilibrata si viabila a problemei proprietatii private sa fie acceptata de aproape toti actorii politici.

A doua problema priveste stabilitatea macroeconomica. Mai precis, corelatia dintre privatizare si restructurare, cat si urgenta semnarii acordului cu organismele financiare internationale. In acest context, nu trebuie sa uitam necesitatea achitarii datoriei externe si interne care s-a acumulat in ultimii ani. Sper ca toti participantii sa admita ca este intolerabil ca Romania sa riste rusinea unui faliment.

In fine, a treia problema este sustinerea si finantarea programelor destinate categoriilor sociale si regiunilor defavorizate de tranzitie. Sper ca fiecare participant la acest dialog va veni cu propuneri concrete.

Dialogul Putere – Opozitie

Ar fi exagerat sa credem ca acest dialog ne va duce la un consens. De fapt, in democratie nu exista si nici nu este de dorit o unanimitate mecanica. Prin acest dialog putem descoperi ce perspective ii  apropie pe participanti, care sunt chestiunile care pot conduce la o minima intelegere. La fel de important este sa vedem si unde nu pot exista intelegeri, adica sa cadem de acord si asupra punctelor in dezacord.

Toate problemele identificate astazi ca nerezolvabile vor face obiectul unor dezbateri ulterioare. In ceea ce priveste punctele asupra carora se va realiza un acord minimal, trebuie sa stabilim foarte clar si cine isi asuma responsabilitatea de a le transforma in realitate, pentru ca aceasta discutie sa nu ramana pur teoretica.

Doresc sa precizez ca aceasta intalnire nu se poate substitui in nici un fel dezbaterii parlamentare sau deciziei si responsabilitatii guvernamentale. Se pot identifica insa acele puncte de consens care sa asigure o majoritate mai larga.

O lege sau un pachet de legi pot fi adoptate si numai cu votul  majoritatii parlamentare. Dar daca o lege este acceptata si de o parte cat mai larga a Opozitiei pentru ca ea se simte implicata, pentru ca aceasta lege cuprinde si o parte din propriile ei propuneri, din propriile ei puncte de vedere; daca o lege vine in intampinarea asteptarilor mediilor de afaceri, a revendicarilor sindicale, a aspiratiilor societatii civile, atunci sansele ei de a contribui la schimbarea in bine sunt si mai mari. Trebuie sa fim cu totii constienti ca stabilitatea politica si legislativa este o conditie indispensabila a ameliorarii economice.

Prin prezenta lor, participantii la aceasta intalnire au acceptat sa fie o parte a solutiei, nu doar a problemei. Sper sa reusim.

Criza de locuinte este o realitate sociala grava, asupra careia aceasta reuniune, initiata de Ministerul Lucrarilor Publice si Amenajarii Teri-toriului, isi propune sa demareze o dezbatere care sa contureze solutii si sa gaseasca mijloace eficiente pentru concretizarea lor. Este o initiativa pe care am apreciat-o si careia ii acord si ii voi acorda intregul meu sprijin.

Un om sau o familie, care nu are unde sa locuiasca sau locuieste in conditii mizere, traieste inevitabil drama unui sentiment de abandon si neimplinire. Pentru toata lumea, casa este un simbol al stabilitatii si al certitudinii ca fiecare isi are un loc al sau in care poate vietui, un spatiu intim care sa-l defineasca si sa-l protejeze. Este trist ca verbul a locui se conjuga, inca, atat de greu in Romania. Exista, din nefericire, multi, prea multi romani pentru care a deveni proprietarul unei locuinte inseamna aproape o utopie. Si exista cel putin la fel de multi oameni care traiesc in case insalubre, in adaposturi improvizate sau oameni loviti de catastrofe naturale pentru care nu s-au gasit inca solutii de reparare a daunelor suferite. Trebuie sa ne gandim, de asemenea, cum sa schimbam situatia actuala in care mii si mii de tineri n-au unde sa locuiasca si deci cu greu isi pot intemeia o familie.

 

Programul de relansare a constructiei de locuinte

Sunteti astazi, aici, reprezentanti ai tuturor institutiilor care pot trece rapid si eficient la fapte. Aceasta solidaritate in actiune reprezinta un temeinic punct de plecare. Pentru ca administratia publica, bancile, patronatul, sindicatele sau firmele si institutele de profil sunt chemate sa coopereze la relansarea, in cat mai scurt timp, a constructiei de locuinte.

Programul elaborat de Ministerul Lucrarilor Publice si Amenajarii Teritoriului pentru relansarea constructiei de locuinte este consistent si viabil. Derularea lui printr-o Agentie Nationala de Locuinte, propune-rile concrete privind atragerea unor credite externe, finalizarea treptata a locuintelor incepute inainte de 1990, construirea de locuinte sociale si legiferarea unor importante facilitati in domeniu reprezinta principa-lele sale obiective.

In economia de piata, care este si ea in curs de a fi edificata, toate initiativele care privesc problema capitala a constructiei de locuinte sunt binevenite. Amintesc aici ca, sub egida Presedintiei Romaniei, a fost lansat un program complementar pentru constructii de locuinte, derulat de Departamentul pentru probleme sociale si Fundatia Felix-Domo. Initiat in primavara anului 1998 si inaugurat in luna octombrie a anului trecut, acest program are la baza studii socio-economice fina-lizate in trei judete: Dambovita, Suceava si Hunedoara si, pe cale de a fi terminate, in alte cinci judete. Programul are in vedere constructia de locuinte pentru sinistrati, camine studentesti si dezvoltarea unor unitati agro-turistice in mediul rural. Proiectele, ca si strategiile de anvergura, au fost mult timp intarziate. Pe de o parte, nu au avut sustinere financiara atunci cand ele existau, pe de alta parte, de foarte multe ori, s-au pierdut sume importante de bani proveniti din finantari externe pentru ca nu am reusit sa realizam proiecte solide si convingatoare in domenii de maxim interes.

Este momentul sa intelegem ca problema locuintelor nu mai suporta amanari. Solutiile trebuie abordate cu seriozitate si proiectele, odata demarate, trebuie sa aiba finalitatea scontata.

Sfidarile pe care cel de-al treilea mileniu le ridica in fata societatii sunt provocari carora democratia va trebui sa le gaseasca un raspuns. Exista oare o democratie, alta decat cea croita pe masura omului? Nu inseamna ea, democratia, tot ceea ce este mai adanc si cu adevarat uman in viata pe care o construim, barbati si femei, impreuna? Raspunsul corect depinde in buna masura de sensul pe care il dam conceptului de cetatenie. Experienta ultimilor ani arata ca definirea acestuia este o problema dificila pentru toate societatile post-comuniste.

Constitutia sovietica din 1936, din care s-au inspirat normele de drept public din statele totalitare din centrul si estul Europei, folosea acest termen ca echivalent al nationalitatii determinate strict de apartenenta la un stat care ii conferea drepturi, in mare parte iluzorii, si, mai ales, o multime de obligatii. Or, cetateanul este in realitate cu mult mai mult. Odata cu revolutia franceza si cu gandirea constitutionala promovata de ea, el a devenit un membru activ al natiunii, beneficiar al unor drepturi politice, pe care intelege sa si le exercite spre binele Cetatii, al comunitatii in care traieste si al natiunii din care face parte.

Cetateanul este materia prima si indispensabila a natiunii democratice. Caderea regimurilor comuniste ne-a lasat ca mostenire si misiunea, deloc usoara, de a ne insusi aceasta perceptie care si-a demonstrat valentele in democratiile occidentale. Sarcina este dificila deoarece aproape peste tot, in centrul si sud-estul Europei, natiunile, pana nu demult supuse opresiunii totalitarismului, s-au repliat preponderent pe valori etnice. Renasterea memoriei colective a demnitatii etnice, a identitatii lingvistice si culturale a fost si este un proces pozitiv. Fiecare are dreptul la istoria si la destinul sau.

 

Nici mai presus, nici mai prejos de lege

Fara indoiala, popoarele – intelegand prin acestea comunitati de viata, de traditie, de limba, de cultura, chiar si de religie, uneori – au precedat natiunile. Natiunea, in masura in care a pus politicul la baza legaturii sociale si a reglementat statutul juridic al persoanei, s-a dovedit a fi un proiect universal. Natiunea convine, prin urmare, tuturor popoarelor si nu este incompatibila cu istoria nici unuia dintre ele. Pentru ca, in vreme ce popoarele sunt produsele obiective ale unei deveniri istorice, natiunile sunt rezultatul subiectiv al unui demers constitutional. Daca asa stau lucrurile, patriotismul pe care natiunile il revendica din partea cetatenilor poate fi considerat, dincolo de atasamentul izvorat din filiatie si dragoste de tara, un patriotism constitutional in numele caruia cetatenii respecta legile pentru ca le considera drepte si se considera parte in chiar procesul elaborarii lor.

Intr-o societate democratica, intr-un stat de drept, nimeni nu este mai presus de lege. Va trebui, poate, sa adaugam ca, intr-o natiune democratica, nimeni nu trebuie sa fie nici mai presus, dar nici mai prejos de lege. O astfel de natiune nu va accepta discriminari sau injosiri juridice de nici un tip, nici etnice, nici confesionale, nici sociale. Atfel spus, o natiune democratica este o natiune a cetatenilor. Doar cu acest fond democratia capata cu adevarat valoare pentru fiecare individ, el vazand in puterea poporului, puterea oamenilor. Deci si a sa, ca cetatean.

O natiune democratica se construieste in timp, avand mereu, ca reper, cetatenii, si nu statul. Cetateanul este intr-adevar institutia fundamentala a democratiei. Acesta este, de altfel, abecedarul constructiei europene care confera democratiei o miza profund umana.


Ne intalnim intr-o sedinta de bilant la capatul unui an greu si avand in fata un alt an extrem de important pentru societatea romaneasca, dar si pentru justitie, ca element esential in bunul mers al mecanismului social. In acest an 2000 vom vedea mai concret ca oricand ca restructurarea si modernizarea nu sunt scopuri in sine, ca ele au ca obiective principale adecvarea la cerintele reale de dezvoltare si conectarea institutiilor romanesti la marile tendinte ale lu mii de azi.

Cu doua zile in urma au inceput negocierile oficiale pentru aderarea Romaniei la Uniunea Europeana, proces care va marca de acum inainte transformarile din toate domeniile si segmentele societatii romanesti. In interiorul acestui proces, rolul Ministerului de Justitie este esential. Pentru ca o componenta sine qua non a integrarii in Uniunea Europeana este reforma legislatiei si a institutiilor. Or, aici, expertii Ministerului de Justitie au avut, au si vor avea un rol extrem de important in constructie, ca si in consultanta. Cred ca suntem de acord cu totii ca acest rol nu trebuie sa fie formal sau sa raspunda doar unor solicitari exprese. Ministerul de Justitie trebuie sa dinamizeze adoptarea unor norme indispensabile integrarii in structurile europene, armonizarea dreptului intern cu dreptul comunitar si gasirea unor solutii legislative corespunzatoare problemelor cu care se confrunta Romania. Stiu ca multi dintre dumneavoastra si numerosi alti experti din minister au efectuat stagii de pregatire, de informare si studiu, pe langa institutii europene importante. Acum este momentul ca experienta dobandita acolo sa fie aplicata aici.

 

Accelerarea reformei in Justitie

Am fost informat asupra initiativei Ministerului Justitiei de a propune Guvernului asumarea raspunderii pentru adoptarea legii privind accelerarea reformei in Justitie, act normativ ale carui capitole ar urma sa modifice Codul civil, Codul de procedura civila, Codul penal, Codul de procedura penala si sa introduca o serie de reglementari moderne in activitatea judiciara si in domenii conexe acesteia. In ce ma priveste, consider oportuna o dezbatere in vederea stabilirii celei mai eficiente proceduri legislative pentru adoptarea acestui proiect, menit sa accelereze reforma si alinierea sistemului judiciar romanesc la cel european.

Am convingerea ca exista premisele necesare unui real proces de accelerare a reformei in Justitie. Spun aceasta gandindu-ma la eforturile din ultimii ani pentru atragerea in magistratura a unor juristi tineri si competenti, pentru solutionarea spinoasei probleme a spatiilor in care magistratii isi desfasoara activitatea si pentru promovarea probitatii profesionale in actul de justitie. Statisticile prezentate arata ca, in ciuda unui volum din ce in ce mai mare al cauzelor, a crescut operativitatea in solutionarea acestora. Este un pas inainte, dar el nu reprezinta decat un inceput de drum in asigurarea celeritatii judecarii tuturor dosarelor prin eliminarea amanarilor repetate si nejustificate sau a decalajelor exagerate intre doua termene de judecata consecutive.

Raman ingrijoratoare numarul mare al infractiunilor semnalate Politiei si Ministerului Public si intarzierile cu care sunt solutionate. Multe dosare demarate s-au oprit undeva pe traseu si n-au ajuns la instante. Alteori exista rechizitorii, dar judecata treneaza. Dovada este si faptul ca multe exemple de cauze citate in sinteza pentru anul 1999 figurau si in bilantul anului precedent.

 

Suspiciuni de coruptie in magistratura

Majoritatea reclamatiilor primite la Presedintie se refera la felul in care se desfasoara un proces sau altul, mai ales in dosarele privind dreptul de proprietate. Dincolo de adevarul care se afla indaratul uneia sau alteia dintre aceste scrisori, o simpla statistica demonstreaza ca exista in continuare o nemultumire si chiar o neincredere in corectitudinea actului de justitie. Poate ca sunt exagerate, tinand seama ca intr-un proces nu poate castiga toata lumea si ca cel putin una din parti va fi mereu nemultumita. Dar credibilitatea actului de justitie va avea de castigat daca cei competenti sa verifice asemenea plangeri vor actiona mult mai serios pentru depistarea oricaror neregularitati si vor propune masuri ferme de remediere. Cred, de asemenea, ca trebuie aplicate masuri sanctionatorii fata de judecatorii care exceleaza prin numarul mare de sentinte casate de instantele superioare. In fine, vreau sa insist asupra nevoii de a accelera anumite procese in care paratii sau inculpatii solicita amanari repetate si netemeinice, pentru a se inlatura orice suspiciune de tergiversare cu concursul judecatorilor.

Este, fara indoiala, mai actual ca oricand, dictonul ubi ius ibi societas (acolo unde exista lege, exista si societate). Functia primara a oricarui sistem normativ pozitiv este aceea de a asigura disciplina relatiilor interumane, ordinea publica, apararea intereselor legitime ale persoanelor si exercitarea nestanjenita a drepturilor recunoscute prin lege, apararea proprietatii si asigurarea unei solidaritati sociale in baza respectului deplin fata de drepturile si libertatile celorlalti, astfel cum sunt ele recunoscute prin legea romana si conventiile internationale asumate de Romania.

Stiu si inteleg din materialele studiate ca, in activitatea lor, magistratii se confrunta cu zone de criza morala si de degenerare a relatiilor de familie care provoaca violente grave intre soti, dar inseosebi asupra femeilor si copiilor. Multe cauze se dovedesc dificile si in domeniul financiar-bancar, al administratiei publice, al zonelor agresate de crima organizata. Nici un efort nu este insa prea mare pentru a stavili coruptia, abuzurile, hotia, traficul de stupefiante si contrabanda de orice fel.

Pe de alta parte, mentalitatea sociala mai identifica inca valoarea justitiei cu utilitarismul juridic, puternic personalizat, justitia fiind astfel redusa la succesul individual in proces. Balanta, echilibrul intereselor legitime ale partilor intr-un proces par sa conteze mai putin. Exista inca o mentalitate paternalista, justitiabilii apeland, nu de putine ori, la solicitarea unor interventii administrative, politice sau chiar judiciare spre a inclina balanta in favoarea lor. Trebuie observat insa ca astfel de apeluri sunt motivate si de opinia, tot mai raspandita, ca exista judecatori corupti, experti corupti, executori corupti, ca exista avocati si grefieri dispusi sa intermedieze mita, iar procesele le castiga nu cine are dreptate, ci acela care are mai multi bani.

 

Codul deontologic si Codul penal sunt valabile si pentru judecatori

Daca, in salile de tribunal, Justitia trebuie sa fie oarba, la nivelul Consiliului Superior al Magistraturii si al Ministerului de Justitie ochii trebuie larg deschisi spre orice indiciu de incorectitudine a unui magistrat, pentru a da prestigiu Justitiei si incredere cetatenilor. Rezolvarea acestor probleme va asigura nu numai o mai mare eficienta a actului de justitie, dar si o functionare normala a altor mecanisme extrem de sensibile ale societatii romanesti. Daca acceptam ca ne aflam in serviciul cetateanului, nu se poate sa nu  intelegem ca Justitia se afla, nu numai prin lege, ci si faptic, in slujba acestui cetatean. Acest om obisnuit are numeroase nevoi pe care societatea romaneasca le poate satisface astazi doar partial. Cred insa ca nevoia de dreptate poate fi satisfacuta intr-o masura atat de mare, incat sa nu mai fie loc de acuzatii de coruptie si de controverse suspicioase pe marginea unor hotarari contradictorii. Justitia este temelia acestui element extraordinar de important care este respectul neconditionat fata de Lege, fara de care nu putem construi nici eficienta economica, nici dreptate sociala, si nici un stat de drept functional. Nu poate exista incredere fara o buna comunicare si, in acest sens, Presedintele este indatorat sa medieze nu numai intre autoritatile statului, dar si intre acestea si societate. Daca, in opinia publica, Justitia si-a pierdut credibilitatea, sunt dator sa o spun si sa cer celor responsabili de soarta Justitiei sa-si ia atributiile in serios.

Am convingerea ca veti gasi resursele morale si profesionale pentru indeplinirea nobilei misiuni cu care ati fost investiti si mijloace pentru ca, in calitate de presedinti si vicepresedinti ai instantelor judecatoresti, sa faceti ca legea sa domneasca la nivelul fiecarui complet de judecata. Este, si acum, un prilej pentru mine de a va multumi pentru eforturile de realizare onesta si competenta a actului de justitie, de a va incuraja in proiectele de accelerare a reformei in Justitie, de a va asigura de intelegere si sprijin si de a va ura succes in batalia Legii cu faradelegea.

Suntem aici pentru a discuta impreuna ca oameni pe care ii intereseaza ce se petrece in jurul lor. Nu discursurile sunt lucrul cel mai important, mai important este sa ne regasim ca oameni care am crezut in ceva, care am luptat pentru ceva, care am avut dezamagiri, nerealizari personale sau colective, dar care, la un moment dat, ajungem sa intelegem ca totusi nu suntem un „popor vegetal” si suntem capabili sa ne construim o strategie pentru propria noastra viata, o strategie pentru tara si poporul nostru.

Este interesant de vazut modul in care viitorul, si chiar prezentul se construiesc ca o amintire despre trecut. Am participat recent la aniversarea a zece ani de activitate a mai multor institutii post-decembriste ale statului roman. Acum, dupa un deceniu, putem sa ne dam seama mai bine cum s-au format aceste structuri, cum au evoluat, cum au influentat ele viata noastra si ce s-a intamplat cu noi in acest timp. Si cred ca, inainte de a spune vorbe mari, trebuie sa ne recuperam putin prospetimea gandurilor de inceput. Cred ca, un discurs mobilizator este superfluu. Medicina si politica au puncte comune, pentru ca amandoua se straduiesc sa caute remediile unor stari de rau si sa mentina echilibre. Toti doctorii fac acest lucru, din pacate, mai putini politicienii. De aceea, doctorii, care se ingrijesc de corpul oamenilor, iar unii dintre ei de mintea lor, pot sa se ingrijeasca si de sufletul si viitorul lor.

In 1997, la Adunarea Parlamentara a Consiliului Europei, un deputat occidental m-a intrebat cum cred eu ca va evolua Romania in terapia de soc a reformei. Oarecum surprins de aceasta intrebare, am facut apel la o comparatie cu medicina. Am spus: „Romania se afla ca un bolnav in stare grava, aproape de coma si are nevoie urgent de o operatie. Din pacate, nu avem timp sa-l pregatim pentru operatie, nici sa-l intarim cu vitamine ca sa faca fata interventiei. Este oportunitatea dumneavoastra – am spus – sa ne asigurati cel putin sangele pentru o transfuzie, pe masa de operatie, astfel ca o operatie bine executata sa nu devina o autopsie”. Lucrurile au evoluat cum au evoluat, ce-am  mai putut face a fost sa-i dam bolnavului anestezice cu ajutorul Bancii Mondiale, pentru ca sa suporte operatia. Daca suntem onesti si facem acum un examen al pacientului, putem constata ca operatia a avut loc cu succes. Partea infectata a fost extirpata si cea bolnava tratata. Pacientul este, intr-adevar, foarte slabit. Este slabit fizic, este slabit si moral si trebuie sa-l ajutam sa se intremeze pentru ca sa se poata reintegra societatii europene.

 

Exista o cultura a nemultumirii

In acest moment, dumneavoastra aveti un cuvant de spus, nu numai in calitatea dumneavoastra de medici, cat si de intelectuali cu o viziune  mentelor societatii. Un medic vine in contact cu toti, el nu isi selectioneaza pacientii. Toti oamenii, cand ajung la medic, devin pacienti. Indiferent daca sunt demnitari sau copii ai strazii, daca descind din masinile luxoase ale imbogatitilor tranzitiei sau sunt niste biete victime ale acesteia. Tot pacienti sunt. Ei intra in cabinetele dumneavoastra si poate sunt singurele locuri unde isi lasa afara si aroganta, si sfiala, toti devenind egali in fata bolii. De aceea, cred eu, cea mai buna radiografie a starii de spirit a societatii o poate face un medic; fie si numai atunci cand, pentru a putea castiga increderea bolnavului, trebuie sa stabileasca un contact uman cu el pentru a-i face o anamneza corecta.

Dumneavoastra aveti posibilitatea sa stiti, poate mai bine decat mine, care este adevarul despre societatea romaneasca astazi. Ce se intampla cu ea si cum poate ea sa scape dintr-o maladie grava, care s-a insinuat si care i-a cuprins pe toti, un virus pentru care se pare ca nu cunoastem leacul. Ma refer la generalizarea unei „culturi a nemultumirii”, care nu a venit intamplator, care a fost gandita, dirijata si infaptuita de anumite grupuri de interese. In orice societate, exista oameni nemultumiti iar tranzitia a lovit foarte multe persoane. Ceea ce este paradoxal in  Romania este ca nu sunt nemultumiti numai pensionarii aflati la limita supravietuirii. Dupa cum nimeni nu poate pretinde sa fie multumiti disponibilizatii sau somerii sau oamenii care au o situatie familiala foarte grea. Dar la noi sunt nemultumiti si profitorii, la noi sunt nemultumiti si hotii fiindca nu fura destul, sunt nemultumiti si imbogatitii fiindca nu s-au imbogatit destul.

Nemultumirea generalizata poate evolua intr-o scuza a neimplicarii, a inactiunii. Deznadejdea devine o masca afisand expresiile cunoscute, de la strambatura sceptica si aroganta arbitrilor de pe tuse  pana la deziluzia acaparanta, iremediabila, expusa si proclamata in toate ocaziile. Acest virus afecteaza o componenta fundamentala a societatii, fara de care nu se poate construi nimic solid: solidaritatea sociala, zidita in jurul unei solidaritati umane bazate pe incredere. Nu putem duce inainte o tara daca nu cream aceasta solidaritate. Istoria omenirii arata ca nu exista decat doua posibilitati de a crea o puternica solidaritate sociala: una este solidaritatea pentru ceva si a doua este solidaritatea impotriva a ceva.

 

Avem nevoie de o cultura a solidaritatii

Experienta ultimei jumatati de secol a demonstrat ca unica preocupare a celor care ne-au condus a fost sa creeze o solidaritate impotriva a ceva, folosind ura ca material de constructie a societatii comuniste. Ca sa nu vedem relele acelui timp, eram manati sa acuzam imperialismul extern si dusmanul de clasa intern. Teoria dusmanului inca ne marcheaza pe toti. Nu avem o cultura a solidaritatii ziditoare asa cum nu am avut o cultura a solidaritatii consecvente nici in trecutul nostru. Cu exceptia catorva sclipiri in 1848, in 1859, in 1918, romanii rareori s-au mai gandit sa se uneasca in jurul unui mare proiect. Mentalul colectiv pastreaza inca vie aceeasi alternativa intre a ne uni impotriva a ceva, impotriva dusmanului – dusmanul de departe, dusmanul din fata ta, dusmanul de langa tine – sau a ne uni pentru ceva, pentru un mare proiect national.

Acum suntem intr-o situatie noua: avem proiectul. Chiar il avem. Proiectul integrarii europene este un proiect complex si total, care implica tot ceea ce tine de destinul nostru ca natiune, siguranta nationala, unitate, democratie, libertate, respectarea drepturilor omului, a minoritatilor, a omului ca om, si, la capat, si prosperitatea. Nu mai este o himera de tipul proiectelor comuniste ale unei societati utopice. Este proiectul unui tip de  societate care functioneaza intr-o mare parte a Europei si pe care, datorita liberei circulatii, avem acum posibilitatea sa o cunoastem si sa spunem “iata, aici dorim sa ajungem”.

 

Nu mai putem da vina pe altii

Suntem intr-o situatie noua pentru istoria poporului roman care, de-a lungul vremurilor, a trait la marginea unor imperii, sub spectrul justificat al fricii fata de cei de afara, de cei care vroiau sa-i ia ceva, sa-i impuna ceva, sa-l destrame, sa-l foloseasca.

Acum lucrurile s-au schimbat. Este pentru prima data in istoria noastra cand nimeni nu mai vrea sa ne ia ceva. E ca si cum am vedea cu ochii nostri cum pestii urca in susul apei. Uniunea Europeana ne ofera o sansa istorica si ne pune o singura conditie: sa facem si noi ceva, pentru noi.

Frica ancestrala, care zacea undeva, in memoria colectiva, indiferent ca o constientizam sau nu, aceasta frica ca vom fi periclitati ca natie si ca indivizi nu mai are temei acum. Este marea noastra realizare. La sfarsit de secol si mileniu este prima data cand nimeni nu va putea – daca are o minima onestitate – sa mai dea vina pe altcineva pentru neimplinirile noastre. Nimeni nu mai poate da vina nici pe imperialistii americani, nici pe Uniunea Sovietica. Nici pe rusi, nici pe bulgari, nici pe unguri. Nici pe cercurile financiare internationale, nici pe conjuratiile suspecte, nici pe planurile perfide, nici pe scenariile malefice care ne-au imbolnavit atata amar de vreme. Este prima data cand pentru Romania scenariile viitorului pot fi pozitive si ne putem elibera de o veche obsesie: imaginea noastra in strainatate. Aceasta imagine negativa se poate transforma favorabil. Multi dintre cei care nu cunosc direct Romania si au vazut doar imaginile cu copii bolnavi, cu mizerie si gunoaie, care s-au difuzat la televiziune si in ziare, cand ajung in Bucuresti constata ca multe lucruri se prezinta totusi altfel decat li s-a aratat.

Aceasta nu inseamna ca noi am rezolvat problemele Romaniei. Avem inca multi oameni saraci, avem situatii sociale dificile, avem un sistem sanitar la o distanta enorma de ceea ce reprezinta sistemul sanitar european. Dar, acum, structurile politice, financiare si militare, care dirijeaza lumea de azi si proiecteaza lumea de maine, ne proiecteaza in aceasta lume de maine alaturi de ele. Nu mai suntem o zona gri abandonata tuturor riscurilor. Pana in 1999, in aprilie, la Washington si in decembrie, la Helsinki, exista riscul sa ramanem in zona gri. Am trecut de acest pericol si datorita  schimbarilor din mentalitatea noastra. A existat in 1999 un soc regional si intern, pe care am reusit sa-l abordam corect si sa-l depasim cu bine. Imprejurarile sunt independente de dorinta noastra. Dar oamenii adevarati, oamenii de caracter si natiunile puternice stiu sa foloseasca imprejurarile si sa le domine.

 

Revolutii in mentalitatea oamenilor

Am avut ocazia sa ne schimbam istoria, destinul secular si milenar. Cand in conflictul din Kosovo noi am optat pentru NATO, am intors o pagina din istoria Romaniei. Daca plonjam in istorie, din vremea lui Mircea cel Batran pana la primul si al doilea razboi mondial, observam lesne ca romanii, inainte sa ia o hotarare, de a opta, au asteptat mereu sa vada ce-o sa se intample in confruntarea dintre cei mari si puternici si au incercat sa fie si cu unii, si cu altii. Acum a fost prima data cand Romania a spus ca mergem de la inceput in aceasta directie si ne asumam si riscurile. Este o diferenta uriasa intre perceptiile si atitudinile din 1997 si cele din 2000. Cand am spus in 1997, la Bruxelles: ca „peste 65% dintre romani se pronunta pentru Uniunea Europeana si NATO”, foloseam cifrele din sondajele de opinie, insa cu spaima ca aceasta optiune se poate intoarce. Multi credeau atunci ca a intra in Uniunea Europeana este asa, ca o festivitate sau o ocazie pentru a li se da ceva. Astazi, majoritatea din sondajele de opinie, de peste 60% pentru integrarea in Uniunea Europeana si in NATO, reprezinta o optiune calificata. Este optiunea celor care au platit trei ani, din greu, toate costurile „operatiei”. Au suferit, au platit si  sunt constienti ca a fi membru intr-un organism international inseamna a-ti asuma si costurile.

Am vazut un sondaj de opinie mai vechi in care langa intrebarea: „Sunteti in favoarea integrarii in UE si NATO” se specifica: „Sunteti total de acord, partial de acord sau in total dezacord?” Cei mai multi erau partial de acord. Partial de acord seamana cu celebrul raspuns „nu prea am bilet” al contravenientului din tren. Pentru ca partial de acord inseamna: NATO sa ne asigure suveranitatea, sa ne apere daca ne ataca cineva, sa ne asigure integritatea, dar noi sa nu facem nimic, daca se poate, noi sa nu suparam pe nimeni, sa le zambim tuturor. Partial de acord cu integrarea in UE inseamna: este foarte bine sa primim niste bani, sa avem programe, dar noi sa nu restructuram nimic, sa mai vedem…

Aceste lucruri intre timp s-au schimbat. Si eu cred ca s-a produs o mutatie fundamentala. Revolutii nu sunt numai revoltele disperate si tragice, soldate cu morti si raniti. Revolutii sunt si schimbarile radicale din mentalitatea oamenilor. Or, eu cred ca acum s-a produs o revolutie in mentalitatea romanilor. Ea exista, ramane s-o constientizam. Si pentru aceasta avem nevoie de adevarati lideri de opinie. Pentru ca in societatea romaneasca continua sa vorbeasca cu aplomb smecherii, golanii, incultii, fostii membri ai politiei politice sau fostii activisti care ne terorizeaza astazi mai subtil dar la fel de temeinic cum ne terorizau inainte.

 

Teme false, polemici nefaste

In intalnirile pe care le-am avut cu intelectualii nu le-am cerut decat un singur lucru: iesiti in arena si restabiliti valorile reale si adevarate in societatea romaneasca. Faceti sa vorbeasca adevaratii lideri de opinie. Nu coruptii, nu santajistii, nu incompetentii care ne explica cum traim, ne explica ce trebuie sa facem si ne arata ca, acela care minte mai sfruntat, care insulta mai vulgar, care da din coate mai bine, acela reuseste.

Este chiar mai grav decat inainte. Personal ma simt mai terorizat astazi de securitatea lui Ceausescu decat eram pana in ’90. Eu, dupa ’1990,  am avut o sansa pentru ca nici nu am colaborat niciodata cu Securitatea, dar nici nu am fost urmarit de ea. Nu am suferit mai rau ca milioane de oameni si ma inclin in fata adevaratelor victime. Nu am fost o victima a Securitatii in regimul lui Ceausescu, probabil si pentru ca nu eram important pentru ei. Dar astazi, sub „regimul Constantinescu”, sunt o victima a Securitatii lui Ceausescu. Astazi as putea chiar spune ca, intr-un fel, ei m-au invins, pentru ca ei pot sa foloseasca libertatile democratice ca sa raspandeasca orice zvon, orice minciuna, orice calomnie. Pot sa o gandeasca, s-o spuna, s-o difuzeze si s-o faca credibila. Si totul se face cu complicitatea multora, inclusiv a omenilor nostri cei mai apropiati, care preiau cancanurile, preiau zvonurile, preiau temele fixate de vechea clasa a activistilor politici si de vechii securisti grupati la „Romania Mare” si in structurile de propaganda ale PDSR.

Ei ne-au dat temele pentru toate polemicile nefaste din ultimii ani.

 

Demonizarea algoritmului

Castigasem alegerile si reusiseram sa formam un guvern de coalitie in nici o saptamana si jumatate. Imediat s-a aruncat pe piata tema algoritmului, care a fost demonizat cu vehementa. De cine? De adversarii nostri. De cine apoi? Chiar de cei din randurile noastre. De prietenii nostri si chiar de noi insine. Nu am auzit pe unul singur sa-si puna intrebarea: „Domnilor, exista intr-o democratie o alta modalitate de a respecta votul popular, alta decat acest algoritm? Exista?”. Nu. Suntem atat de orbiti, incat nu putem vedea exemplul altor tari? Cine a condus Italia, de la Italia postfascista, distrusa de razboi si a facut-o Italia prospera si stabila de astazi, in care practic nici nu mai conteaza cine este la putere? Algoritmul! Ce fel de algoritm? Unul identic cu al nostru: Partidul Democrat Crestin, Partidul Republican, care este liberal, si doua partide social-democrate. Cum a functionat in Italia? Prost! Schimband guverne, zeci de guverne in 50 de ani, uneori mai mult de doua guverne pe an. Cum a functionat coalitia? Cu certuri. Unde s-au purtat certurile? La televizor. Sau la radio. Sau pe strada. Sau in sedinte. Dar, in timpul acesta, Italia a mers inainte. Pentru ca italienii s-au mentinut uniti impotriva venirii comunistilor la putere.

Alta tema a fost: „Nu vorbiti de mostenire”. Toata lumea a preluat-o. Cu o umilinta de neimaginat, incepand cu PNT si PNL, toate partidele, toti ministrii, ne jenam sa vorbim de mostenire. Cum sa nu vorbim de mostenire? Exista in lumea aceasta, undeva, un caz in care preiei o societate si nu faci bilantul vechii societati pentru ca sa stii de unde ai plecat? Unde s-a mai intamplat, in ce tip de management economic, politic, financiar s-a dat curs acestei pretentii: „Nu vorbiti de mostenire!”?

N-am vorbit de mostenire, nici n-am vrut sa stim de mostenire. Si acum platim. Am preluat un haos, tara nu a aflat atunci, ci afla, daca afla, acum, dupa 4 ani. Incercam timid, aparandu-ne ca un boxer plapand inghesuit in coltul ringului sub pumnii adversarului: „Nu noi am falimentat Bancorex-ul. Nu noi am distrus tara”. Atunci, la inceput, trebuia sa venim si sa aratam ca tara se afla in crah, ca rezervele valutare erau epuizate, ca datoriile externe erau enorme si iresponsabil programate, ca se emisesera bani de hartie fara acoperire, ca deficitul consolidat era de trei ori mai mare decat cel comunicat populatiei, ceea ce insemna un dezastru economic si insemna o tara in faliment. Desigur ca, in mod justificat, pentru ca sa nu intre lumea in panica, a trebuit ca – un an, doi – anumite lucruri sa nu le facem publice atunci. Dar continuam si astazi, in mod absurd, sa nu vorbim de mostenirea preluata. Acum, cand cine ne da lectii noua? Cei care au distrus tara. Cei care au furat-o.

Cand, in 1997, am inceput lupta impotriva marii crime organizate care ameninta sa  transforme Romania intr-un stat mafiot – pentru ca asta  am preluat de la vechiul regim: mafia flotei, mafia petrolului, mafia ingrasamintelor chimice, mafia alcoolului, mafia tigarilor si, peste toate, mafia bancara – si am reusit sa le lovim la varf, s-a lansat alta acuzatie: „Nu s-a facut nimic in lupta impotriva coruptiei”. Tema pe care am preluat-o toti, odata cu confuzia intre marea si mica coruptie care a fost indusa deliberat. Ni s-a inoculat confuzia dintre banii care se dau unor functionari din administratie, poate chiar unor medici, cu mafia care a functionat in tot sistemul de conducere al vechiului regim. Si s-a omis ca dupa ’96, cand au fost cazuri semnalate in administratia centrala si locala, au fost trimise in judecata. Toate aceste teme pe care le-am primit, noi le-am preluat fara sa le analizam, fara sa le combatem, ca si cum am fi fost niste roboti comandati de fostele centre de putere. Este momentul sa spunem: Gata! Este momentul sa mai intrebam si noi! In acest an electoral, vom trai cea mai nerusinata demagogie si cel mai nerusinat populism. Cei care au distrus tara ne vor invata ce trebuia sa facem si ne vor spune ce lucruri minunate au facut si vor face ei, fara ca nimeni sa-i combata.

V-am spus aceste lucruri tocmai pentru ca dumneavoastra veniti in contact direct cu multi oameni si sunteti credibili. Mai credibili decat cei care au fost compromisi de multe ori fara discernamant: clasa politica, in general, institutiile statului ca institutii. Nimeni nu este absurd sa spuna ca toti parlamentarii sunt minunati, ca toti parlamentarii sunt calificati, onesti. Dar este la fel de absurd sa spui ca toti sunt ticalosi, incompetenti, corupti, nerusinati, ca ei distrug tara si ca de aceea nu merg lucrurile bine.  Nu exista, oare, o foarte bine organizata campanie care, de fapt, lasa in afara discutiei pe profitorii tranzitiei?

Tot intentionat, s-a prezentat gresit sintagma economia de piata prin afirmatii de tipul: „pot face orice, sunt banii mei, nu intereseaza cum au fost obtinuti”. Chiar asa? Chiar daca s-au incalcat legile? Chiar daca nu s-au platit taxele la stat prejudiciind buzunarul cetateanului? As putea ore intregi sa va vorbesc despre aceste teme false, care ne-au fost induse si pe care le-am preluat fara sa le judecam; le-am inghitit pe nemestecate. Este o uriasa manipulare. Daca ar trebui sa etichetez acesti ultimi trei ani i-as numi „marea manipulare a opiniei publice”. Daca PNTCD ar fi partidul corupt cum a fost prezentat si daca el, fiind la putere, oamenii sai s-au imbogatit, ar trebui pusa o intrebare de bun simt: “Bun, daca au folosit puterea ca sa se imbogateasca, probabil mai vor puterea ca sa se imbogateasca si mai mult. Bogatii vor sa devina si mai bogati. Dar ce trebuie sa faca ca sa se mentina la putere? Sa foloseasca in lupta politica mass-media. Da? Ce are PNTCD? Are un organ de presa cu difuzare nationala? Are o televiziune, un radio? Un cotidian? Toate acestea trebuie discutate cu oamenii, pentru ca acuzatia de coruptie este cea mai compromitatoare.

O alta tema falsa: „Unde sunt cei 15.000 de specialisti?” Este cea mai vehiculata tema propagandistica a opozitiei. Au aparut pe seama ei si glume, unele bune. Recunosc ca si eu am ras cand s-a spus ca „a avut dreptate Constantinescu, numai ca s-a inteles gresit, pentru ca nu era vorba de 200 de zile si de 15.000 de specialisti, ci era vorba de 15.000 de zile si de 200 de specialisti”. Gluma era buna, dar realitatea este alta: In fond, ce intelegem prin specialisti? A spus cineva ca vom avea un guvern de 15.000 de specialisti? Daca adunam din 42 de judete si sectoarele Bucurestiului numarul posturilor ocupate de specialisti, incepand de la directiile sanitare pana la – sa spunem – toate administratiile financiare, nu sunt 15.000? Sunt 15.000. Poate sunt unii care ne-au dezamagit, unii sunt incompetenti, altii au fost incorecti, altii au furat cu nerusinare. Dar, oare, numai exemple din acestea avem? Directorii spitalelor nu sunt specialisti? PNT ar trebui sa se mandreasca cu faptul ca nu a recomandat activisti, ci specialisti si ca nu a cerut specialistilor sa  se inscrie in partid pentru a ocupa functii de conducere la orice nivel.

Cand profesorul Andrei Marga a fost numit ministrul Educatiei, nu era specialist? Nu putem spune ca rectorul unei mari universitati nu este specialist in probleme de educatie. Rectorul Universitatii de Medicina din Timisoara si decanul Facultatii de Medicina generala din Bucuresti nu au fost specialisti potriviti pentru a fi ministri ai Sanatatii? Directorul adjunct al Institutului National de Economie al Academiei Romane nu era un specialist potrivit ca ministru al Industriei si Comertului sau al Finantelor? Presedintele UNITER nu era specialist, potrivit ca ministru al Culturii? Directorul Directiei centrale de sistematizare a teritoriului nu era specialistul potrivit pentru a fi ministru al Lucrarilor Publice si Amenajarii Teritoriului? Directorul Institutului de Cercetari Agricole nu mai era specialist daca a devenit ministru al Agriculturii? Directorul Institutului de Silvicultura nu era specialist pentru Ministerul Padurilor si Mediului Inconjurator? Profesorul de Dreptul muncii de la Universitatea Bucuresti nu mai era specialist ca ministru al Muncii? N-au fost potriviti distinsii cercetatori doctori in economie si finante, reputati  autori ai unor studii si analize economico-financiare care au ocupat functiile de ministru la Reforma sau Finante? Sau, dintr-o data, aceasta realitate dispare in momentul in care un specialist ocupa o functie politica in stat si el devine o persoana care poate sa fie oricand, de catre oricine, contestata fara nici un fel de argument? Noua, insa, nu argumentele ne lipsesc, ci capacitatea de a le folosi.

Valorile politice fundamentale ca libertatea, democratia, integritatea si unitatea tarii, drepturile persoanei pot fi comparate cu sanatatea. De ce? Pentru ca oamenii le simt valoarea si importanta numai atunci cand nu le mai au. Sanatatea nu are pret decat atunci cand ai ajuns la medic si iti spune ca ai pierdut-o. Cat timp o ai, te preocupa orice altceva: cum sa traiesti mai bine si mai placut. Desigur, nu avem ce ne trebuie, nu traim inca bine, avem restrictii bugetare, nu suntem multumiti pe buna dreptate de salarii, de pensii, de venituri in general. Dar suntem noi un popor care reduce totul doar la nevoile zilnice? Nu mai stim sa pretuim suveranitatea tarii, independenta ei, libertatea dupa care am tanjit atata? Chiar nu mai au valoare acum, dupa ce le-am castigat?

Cred ca avem obligatia sa transmitem oamenilor un mesaj esential: acela ca viata nu trebuie traita oricum, ca trebuie sa avem grija, asa cum avem grija de trupul si sufletul nostru, si de viata comunitatii in care traim. In fiecare om si in societatea in care traim este loc pentru mai bine. Dar, ca sa fie mai bine, depinde nu de altcineva, ci chiar de noi insine.

Prima mea participare, în calitate de Preşedinte al României, la summit-ul unei organizaţii internaţionale dedicate dialogului şi stabilităţii, cum este Organizaţia pentru Securitate şi Cooperare în Europa, îmi oferă fericita ocazie de a reconfirma ataşamentul României la valorile democraţiei, legalităţii şi demnităţii umane promovate de OSCE, cu tenacitate şi eficienţă, încă din vremea scindării, la care continentul nostru a fost supus atâtea decenii.
Sunt mândru să reprezint o ţară cu o lungă istorie şi cu vocaţie europeană, care, ieşind din izolarea şi opresiunea unui regim dictatorial, îşi demonstrează voinţa de reintegrare în familia statelor moderne şi democratice. Recentele alegeri parlamentare şi prezidenţiale din România, desfăşurate liber şi corect, confirmă faptul că ţara mea este decisă să-şi multiplice eforturile pentru consolidarea democraţiei, afirmarea economiei de piaţă şi integrarea în structurile Uniunii Europene şi ale Alianţei Nord-Atlantice.
Evoluţiile pozitive din ultimii ani şi mă gândesc, în primul rând, la consolidarea instituţiilor şi practicilor democratice din statele Europei Centrale şi Orientale, la procesul de pace şi de reconstrucţie din spaţiul ex-iugoslav, la receptivitatea crescândă faţă de partenerii asociaţi, ne întăresc credinţa că obiectivul central proclamat la Paris, acum şase ani, de construire a unei Europe libere, unite şi prospere, va deveni realitate.
Carta de la Paris a relansat dimensiunea democratică şi umană a OSCE încurajând statele post-comuniste din Europa Centrală şi de Est în efortul lor de creare a instituţiilor democratice şi de promovare a drepturilor omului. După cum o dovedeşte şi experienţa recentă a României, atunci când popoarele cred şi militează pentru un ideal, pot găsi resursele şi forţa necesare efectuării schimbărilor dorite, în spiritul valorilor autentice ale democraţiei şi statului de drept. În plan intern, autorităţile române au decis să accelereze substanţial procesul de reformă democratică a instituţiilor publice şi de promovare a economiei de piaţă pe calea restructurării şi privatizării. În ceea ce priveşte politica externă a României, priorităţile rămân neschimbate şi ele se bazează, mai mult ca niciodată, pe un larg consens naţional. Integrarea în NATO şi în Uniunea Europeană constituie principalul obiectiv unificator al politicii externe şi interne a României, noul guvern fiind ferm decis să întreprindă măsurile necesare pentru accelerarea sensibilă a acestui proces.
Constat, în acelaşi timp, cu satisfacţie, pornind de la bilanţurile pe care tocmai le facem în aceste zile, că tot ceea ce OSCE a stăruit să dezvolte, în peste două decenii de activitate, a pus bazele unei culturi a cooperării izvorâte din conştiinţa necesităţii respectării drepturilor omului, din cunoaşterea şi înţelegerea reciprocă între popoare prin solidaritate, prin respectarea tradiţiilor şi a identităţii celuilalt, a dreptului fiecăruia de a-şi decide liber viitorul.
Aş dori să repet, pentru justeţea lor, afirmaţiile preşedintelui Havel, formulate în urmă cu doi ani, la Budapesta: „Nici o ţară nu poate să împiedice o alta să-şi caute locul în sânul unei structuri sau a unei organizaţii de care este legată prin factori care ţin de civilizaţie, de geografie, de securitate, de istorie şi cultură. Totodată, toate statele ar trebui să depăşească suspiciunea asupra faptului că apartenenţa la o anume instituţie este o ameninţare sau că, în general, existenţa, extinderea sau dezvoltarea structurilor deja existente constituie o ameninţare adresată unei alte instituţii sau unei alte ţări”
Păstrarea şi protejarea, cu grijă, a valorilor fundamentale ale OSCE face parte din sarcina noastră de a dezvolta cultura cooperării şi a solidarităţii între toate statele Europei, Canada şi Statele Unitte ale Americii care constituie această organizaţie. Profund ataşată acestui obiectiv, la realizarea căruia şi-a adus o constantă contribuţie, România ar dori să beneficieze de sprijinul statelor membre ale OSCE pentru a i se încredinţa la începutul mileniului viitor preşedinţia acestui mare forum. Sper că veţi acorda încredere ţării mele şi veţi susţine propunerea pe care o fac acum.
Aş invoca, ca argumente, angajarea fără rezervă în procesul de cooperare la nivel european, faptul că România acordă o atenţie deosebită diverselor forme de cooperare subregională şi consideră că acestea reprezintă acţiuni complementare, capabile să contribuie la securitatea şi stabilitatea regională şi implicit continentală. România participă şi va participa activ la Cooperarea Economică a Mării Negre, Acordul Central-European de Liber Schimb şi Iniţiativa Central Europeană, la procesul de stabilitate şi bună vecinătate în Europa de Sud-Est, la relansarea cooperării între statele riverane Dunării.
Semnarea, în această toamnă, şi ratificarea de către România a Tratatului de prietenie şi bună vecinătate cu Ungaria conferă reala măsură a importanţei pe care o acordăm promovării bunelor relaţii cu vecinii noştri. Vreau să subliniez, cu această ocazie, că încheierea unui tratat de bază similar cu Ucraina reprezintă un obiectiv primordial, pe termen scurt, al noului guvern al României.
Apropiindu-ne de sfârşitul acestui secol, avem datoria să evaluăm cu realism realizările, dar şi eşecurile OSCE; să identificăm liniile directoare ale activităţii sale în contextul viitorului secol. Este necesar şi logic să sporim rolul statelor membre ale OSCE în configurarea noii arhitecturi europene de securitate.
Având un important potenţial de prevenire şi gestionare a conflictelor, dispunând de instrumente şi de mecanisme specifice, OSCE trebuie să fie şi în viitor un forum de dialog în care toate statele membre, mici, mijlocii şi mari, să-şi apere şi să-şi armonizeze interesele de securitate. În acest sens, subscriem la ideea elaborării unui nou model, sau mai degrabă a unui nou sistem de apărare a securităţii europene pentru secolul XXI. Securitatea însăşi are, astăzi, un caracter diferit de ceea ce a fost şi cu atât mai mult de ceea ce va fi mâine. Ea nu mai este dominată de aspectul pur militar de odinioară, a devenit o ecuaţie mai complexă, reunind dimensiunea politică, diplomatică, militară şi economică.
Dimensiunea democratică a securităţii ne apare, ea însăşi, esenţială şi, poate, cea mai importantă pentru viitorul OSCE. Ea este cea mai puternică garanţie pentru protejarea şi bunăstarea persoanei umane, ultima ratio a politicii oricărui guvern responsabil.
Numai acţionând pentru consolidarea dimensiunii democratice, umane şi economice a securităţii putem asigura o stabilitate şi o pace durabile pe ansamblul continentului. România vrea să aibă un aport propriu în toate aceste compartimente ale cooperării, ale stabilităţii şi securităţii europene. Suntem conştienţi că acest efort nu va fi simplu. Dar, cu discernământ, cu voinţă politică, curaj şi entuziasm, vom reuşi, sunt sigur, să realizăm ceea ce ne-am propus.

Diferenţa de timp dintre data depunerii jurământului de către Guvernul României constituit în urma alegerilor şi depunerea jurământului noului Preşedinte al ţării a fost de 14 zile. O perioadă scurtă, dar suficientă pentru a demonstra capacitatea coaliţiei majoritare din Parlament de a forma un Guvern, de a negocia şi de a stabili obiectivele unui program de guvernare pe baza propunerilor celor trei formaţiuni componente: CDR, USD, UDMR. Această perioadă ne-a permis, de asemenea, să realizăm în mod concret, pe baza datelor reale, gravitatea situaţiei economice şi financiare a ţării.
În acelaşi timp, România deţine în urma rezultatului alegerilor un uriaş capital de simpatie şi de încredere în Europa şi în lume. Dar acest capital trebuie repede transformat în fapte. Nu este uşor, pentru că trebuie să facem faţă exigenţelor unor reforme structurale îndelung amânate, dar şi unor costuri sociale pe care va trebui să le plătim. Şi, în acelaşi timp, să ţinem seama de gravele probleme ale unor pături defavorizate care deja se află la limita supravieţuirii.
Trebuie să înlăturăm unele asperităţi din relaţiile cu ţările vecine, ceea ce impune tărie de caracter pentru asumarea unor responsabilităţi istorice. Pentru a ne realiza obiectivele strategice interne şi internaţionale avem nevoie de pace în regiune şi bună înţelegere cu vecinii. În ultimii ani ai acestui deceniu, secol şi mileniu, România trebuie să facă faţă unor examene dificile în vederea integrării în Uniunea Europeană şi Organizaţia Tratatului Atlanticului de Nord. Acestea sunt principalele obiective ale politicii noastre externe. Peste numai câteva luni, statele membre în NATO se vor pronunţa asupra etapelor de extindere a organizaţiei şi a şanselor diferitelor state candidate. În faţa noastră se află această imensă provocare: şansa de a ieşi din zona gri în care încă ne aflăm.
România se poate aşeza pe o nouă orbită. Mai înaltă, mai sigură. Termenul este foarte scurt. Greutăţile sunt foarte mari. Totul depinde, în primul rând, de capacitatea coaliţiei de a acţiona unitar, în Parlament şi în Guvern, pentru adoptarea şi aplicarea măsurilor de reformă în economie, în administraţia centrală şi locală, în justiţie, în învăţământ, în armată, în ocrotirea sănătăţii şi protecţia socială.
Odată cu votul de încredere acordat de Parlament Guvernului de coaliţie şi Programului său, obiectivele acestui Program au devenit ţelul comun de acţiune al întregului Guvern, indiferent de apartenenţa de partid a membrilor săi. Ca membru al Cabinetului, fiecare ministru va răspunde în primul rând – şi în solidar cu colegii săi – de modul în care ţara va fi guvernată pe întreaga durată a mandatului său. Pentru modul de gestionare a competenţelor specifice fiecărui minister şi contribuţia acestuia la realizarea obiectivelor din Programul de guvernare, răspunderea ministrului este directă şi individuală.
Guvernarea în coaliţie impune respectarea unui anumit algoritm, corespunzător rezultatelor obţinute în alegeri de cele trei formaţiuni. Algoritmul se reflectă în componenţa Cabinetului şi în conducerea altor instituţii publice implicate în guvernarea ţării. Odată stabilit, el trebuie respectat în interesul bunei funcţionări a coaliţiei şi al respectării voinţei electoratului. Nu ne putem permite să modificăm acest algoritm, aşa cum nu ne putem permite să nesocotim în vreun fel ponderea voturilor acordate formaţiunilor politice care fac parte din coaliţie. Dar trebuie ca fiecare formaţiune să acopere acest algoritm cu competenţa personalităţilor pe care le propune. Buna funcţionare a majorităţii parlamentare, ca şi cea a Executivului depind de respectarea acestor reguli, de seriozitatea şi ataşamentul membrilor lor faţă de reformă, în toate componentele sale. Dorim o reformă profundă şi accelerată? Va trebui s-o dovedim prin fapte. Va fi un veritabil test al capacităţii coaliţiei de a acţiona împreună.
În urma consultărilor cu conducerile partidelor politice care formează coaliţia majoritară în Parlament, în funcţiile de miniştri au fost desemnate personalităţi competente ataşate profund procesului de reformă şi de integrare a României în Organizaţia Tratatului Atlanticului de Nord şi în Uniunea Europeană.
Prima noastră îndatorire este să ne respectăm angajamentele. Ţara aşteaptă din partea Guvernului măsuri ferme şi eficiente.
Drumul care vi se aşterne în faţă este lung, greu, plin de obstacole. Mă bazez pe competenţa, puterea de muncă şi onestitatea dumneavoastră. Cred în determinarea dumneavoastră de a-i sluji cu devotament pe cei care ne-au acordat încredere şi pe toţi cei care îşi pun speranţele în noi. Urez succes Primului Ministru Victor Ciorbea şi tutoror miniştrilor care, odată cu jurământul depus astăzi, îşi preiau atribuţiile şi responsabilitatea guvernării ţării.

Prietenii mei care au vizitat Irlanda mi-au vorbit despre temperamentul irlandezilor ca despre un vulcan de energie şi de pasiune, în emisfera nordică. Impresiile mele converg în aceeaşi direcţie.
Am fost invitat aici în calitate de Preşedinte al României. Deşi am această calitate numai de câteva săptămâni, a fost suficient să-mi dau seama că, pe măsură ce urci în ierarhia politică, devii tot mai puţin liber şi, poate, chiar dependent. Evident, nu în raport cu o cauză în care crezi, ci pierzând, puţin câte puţin, din ceea ce reprezintă viaţă adevărată. De aceea, aş prefera ca acest pupitru să semene, în această seară, mai puţin cu un pupitru la care preşedinţii prezintă starea naţiunii, ci cu pupitrul la care am fost obişnuit să vorbesc ca profesor, în Universitate.
Este adevărat că nu îmi este greu să am această relaţie cu membrii noului Guvern al României, pentru că, în majoritate, aceştia sunt şi profesori universitari. Într-un fel, putem spune că şi cultura, şi intelectualitatea română au învins în alegeri, nu numai democraţia
Când am stabilit componenţa delegaţiei prezidenţiale pentru deplasarea la Dublin, am decis să reduc numărul ofiţerilor de protecţie şi să măresc numărul oamenilor de cultură şi al ziariştilor. Între oamenii de cultură şi de presă mă simt totdeauna în siguranţă. Îmi amintesc cuvintele unui scriitor care, fiind anunţat că în sala în care va ţine o conferinţă exista pericolul să explodeze o bombă, a spus: „Nu mă interesează; singura care mă impresionează este explozia unei cărţi”.
Pentru că ne aflăm la scurt timp de la victoria forţelor democratice în alegerile din România, vă mărturisesc că ea nu ar fi fost posibilă fără spiritul critic şi curajul ziariştilor şi fără aportul artiştilor şi scriitorilor care au păstrat nealterate tradiţiile, principiile şi valorile culturale. De aceea, pot spune că am fost doar instrumentul, la un moment dat, al acestei forţe extraordinare care se numeşte cultura română. Ea a dat speranţă şi încredere societăţii româneşti, chiar şi în anii celei mai insuportabile dictaturi.
Cred că nu aşteptaţi de la mine o expunere doctă. De altfel, să oferi pupitrul profesorilor universitari este o acţiune riscantă. Ei sunt obişnuiţi să vorbească minimum 50 de minute şi să mai continue încă 50, după o pauză de 10 minute. Vă promit că nu voi spune tot ceea ce ştiu despre extraordinarele legături culturale dintre România şi Irlanda, pe care mulţi dintre dumneavoastră le cunoaşteţi bine. Mister sau taină, întrebarea este cum s-a creat, oare, această punte spirituală între culturile noastre, atât de depărtate în spaţiu?

Dacă este ceva fabulos în tehnica modernă, acesta ar putea fi faptul că în cursul aceleiaşi după-amieze se poate traversa dintr-o extremitate în alta a Europei. Aceasta, în secolul nostru. Dar, înainte cu zeci şi zeci de secole, pe ce căi ar fi putut comunica tracii şi celţii, aceste două vechi popoare ale Europei? Din ce străfunduri ale istoriei vin legăturile care ne apropie? Se pare că răspunsul nu poate fi găsit în tehnici, ci în ceva ce este, în acelaşi timp, cel mai simplu şi cel mai complicat resort uman. Aş spune că acesta este sentimentul iubirii. Care naşte artă. ªi poezie, şi muzică. ªi dorinţa de a cunoaşte mai bine pe celălalt.
Mai mult decât un bilanţ al cărţilor traduse şi al artelor îngemănate, este emoţionantă concordanţa cordială dintre Ionesco şi Beckett, care au sfărâmat în acelaşi timp, la Paris, canoanele teatrului clasic, sau prietenia dintre Constantin Brâncuşi şi James Joyce.
Revenind în actualitate, nu pot să nu invoc prietenia dintre Ion Caramitru şi John Farly sau dintre mulţi alţii, aici de faţă şi care, poate, acum se gândesc la prietenii lor artişti, poeţi, muzicieni din România. Unul dintre aceştia, marele poet român Marin Sorescu s-a stins din viaţă zilele trecute, lăsând în urmă umbra de neşters a trecerii sale. Pentru că marii poeţi au o şansă, pe care noi ceilalţi nu o avem. Ei sunt nemuritori.
Doresc, la sfârşitul acestor evocări, să-i ofer domnului John Farly o carte, în semn de preţuire pentru iubirea ce o poartă ţării mele şi pentru străduinţa de a pune împreună spiritul năvalnic al unor popoare născute la două extremităţi ale Europei.
Pentru mine, această carte are, şi ea, povestea ei. În urmă cu trei ani, am fost invitat de fostul Preşedinte al Statelor Unite, Ronald Reagan, la reşedinţa sa, în California. Am putut vedea acolo copia uneia dintre sculpturile lui Brâncuşi şi un album dedicat operelor acestui mare sculptor român. Am aflat atunci cum a descoperit Ronald Reagan, în acea carte de artă, o interesantă relaţie între celţi şi strămoşii românilor de astăzi. În biblioteca sa se păstra şi o ciornă a scrisorii pe care o trimisese de la Casa Albă în 1987 autorului acestui album, Radu Varia.
Publicat iniţial în engleză (1986) şi apoi în franceză (1989), volumul Brâncuşi poate fi considerat, în egală măsură, un album într-o carte de istorie a vieţii şi creaţiei sculptorului, sau o monografie vie, în care strălucirea reproducerilor şi firescul fotografiilor de epocă întregesc un studiu de excepţie realizat cu ştiinţă şi pasiune.

Alături de un portret şi fotografii ale sculptorului, deja celebre, veţi găsi aici portretele lui James Joyce, schiţate de Brâncuşi, precum şi Simbolul lui Joyce, amintind spirala eternului celtic. Veţi citi despre prietenia lui Brâncuşi cu John Quinn, irlandez de origine, care i-a organizat triumfala descindere la New York şi a devenit cel mai important colecţionar din Statele Unite al sculpturilor lui Brâncuşi. John Quinn îl  aprecia în egală măsură ca om. Pentru el Brâncuşi a fost o „fiinţă unică”. O veţi descoperi, de asemenea, pe irlandeza Eileen Lane – „excepţia luminoasă” din viaţa sculptorului, singura femeie pe care Brâncuşi a adus-o în România, la Hobiţa, satul său natal.
Rememorând acel septembrie 1922, Eileen Lane mărturisea: „... am fost primită cu o căldură pe care n-am mai întâlnit-o niciodată, în nici o altă parte a lumii... Am râs tot timpul cu tinerele fete din sat şi tot timpul cât am rămas la Hobiţa satul a fost în mare sărbătoare”.
Toţi aceşti irlandezi l-au iubit, fiecare în felul său, pe Constantin Brâncuşi, aşa cum şi acesta le-a dăruit prietenia şi dragostea sa. ªi astfel putem înţelege de ce atâţia români au iubit aceste câmpii verzi din apropierea îndepărtatului Ocean Atlantic şi de ce atâţia irlandezi au descoperit la malul Pontului Euxin – România.

Pentru oamenii de afaceri, timpul înseamnă bani şi nu trebuie să-l irosim. Sunt aici pentru a prezenta, în numele ţării mele, ceea ce cred că poate interesa acum pe cei care doresc să investească în România, pentru ca împreună, dumneavoastră realizând profit şi noi realizând profit, să putem coopera eficient. Ieri am avut o întâlnire emoţionantă cu oamenii de cultură din Irlanda, astăzi, la prânz, voi participa la o importantă întâlnire politică, iar acum mă aflu în faţa unor oameni de afaceri. Poate o bună organizare, poate hazardul le-a aşezat în această ordine. Politica nu are nici o substanţă dacă nu se bazează pe cultură şi pe economie. Iar dacă politica nu foloseşte economiei, dacă nu foloseşte culturii şi, în cele din urmă, omului, ea nu are nici scop.
În România, copiii învaţă la şcoală că au o ţară bogată şi frumoasă. Profesorii o spun cu convingerea adevărului, pentru că aceasta este o realitate pe care ne-a dăruit-o Dumnezeu. Însă, când ajung mai mari, ei descoperă că o ţară bogată nu are neapărat şi oameni bogaţi
România a parcurs aproape o jumătate de secol de comunism, una dintre cele mai dure forme de comunism pe care le-a cunoscut omenirea, după care a străbătut o tranziţie de şapte ani spre democraţie şi spre economia de piaţă, poate cea mai lungă tranziţie dintre ţările foste comuniste din Europa Centrală şi de Est. ªi chiar dacă regimului comunist i-a fost greu să transforme o ţară bogată într-o ţară săracă şi a avut nevoie de mult timp pentru aceasta, au rămas urme adânci şi probleme grave cu care trebuie să ne luptăm şi acum.
În ultimii şapte ani, România a semănat de multe ori cu o maşină care semnalizează şi la stînga şi la dreapta, înaintând şovăielnic şi încet. ªi a constatat că, în timpul perioadei comuniste, toată forţa maşinii se consumase mai mult pentru claxon decât pentru motor. Sarcina noastră acum este să transferăm energie în motor şi, după ce semnalizăm la dreapta, chiar să o luăm în această direcţie. Inteligenţa politicienilor va trebui să acţioneze în aşa fel încât să transformăm dezavantajele în avantaje. Cei de pe urmă pot deveni cei dintâi, dacă ştiu să înveţe din greşelile lor şi ale altora.
Oamenii de afaceri nu aşteaptă de la mine un discurs despre istoria României, despre filozofie sau despre politică. De aceea, în prefaţarea dialogului cu potenţialii investitori încerc să prezint pe scurt ce are România bun, ce nu are încă bun şi ce putem face pentru o bună desfăşurare a relaţiilor noastre.
România are resurse naturale, e vorba, în primul rând, de resursele subsolului. Fără a dispune de zăcăminte uriaşe, ţara are rezerve în aproape toate domeniile. Resursele solului sunt deosebite. În România există poate unul din cele mai bune soluri din lume, ceea ce asigură baza unei agriculturi care poate avea rezultate excepţionale. Dar tezaurul cel mai important, într-un moment în care ne pregătim pentru mileniul III, sunt resursele umane.
Excelenţa resurselor umane este o realitate deja verificată. Românii au reuşit să se impună în mari universităţi occidentale şi ca profesori, şi ca doctoranzi, şi ca studenţi. Ce nu are România este un sistem de management corespunzător atât la nivel central, cât şi la nivelele de bază. Nu are o infrastructură modernă şi nici o descentralizare corespunzătoare, care să permită descătuşarea iniţiativei şi creativităţii oamenilor. Aici trebuie să concentrăm eforturile noastre. ªi aceasta este marea provocare care stă în faţa Guvernului, instalat acum două zile.
Uneori întârzierea poate să fie o şansă. Acum patru ani, am candidat pentru alegerile prezidenţiale, în fruntea aceleiaşi formaţiuni care în acest an a câştigat alegerile. S-ar fi putut câştiga şi acum patru ani, dar, analizând cu seriozitate situaţia din 1992, putem spune că atunci nu eram pregătiţi la fel de bine ca acum. Între timp am reuşit să organizăm noi structuri şi o clasă politică nouă şi, cum spuneam, am învăţat din experienţa noastră şi a altora. În analiza ultimilor şapte ani de la înlăturarea dictaturii comuniste, trebuie să vedem şi jumătatea plină şi jumătatea goală a paharului.
În aceşti ani, România a adoptat o constituţie modernă, chiar dacă ea nu a fost întotdeauna respectată; o legislaţie de tip occidental, chiar dacă nu întotdeauna aplicată; a construit instituţii democratice comparabile cu cele ale democraţiilor avansate, chiar dacă ele nu au funcţionat întotdeauna cum trebuie; s-au creat şi bazele unei economii de piaţă, burse de mărfuri şi burse de valori, chiar dacă ele uneori au fost mai mult clădiri şi staff-uri decât instituţii în care s-a desfăşurat o reală activitate comercială. S-a realizat şi o reformă economică, chiar dacă de multe ori ea a semănat mai mult cu o reformă lingvistică în care s-au schimbat numele întreprinderilor, dar nu şi organizarea lor.
Toate aceste nuclee există şi este mai uşor să le faci să funcţio-neze, decât să o iei de la început. Aşa că va trebui să folosim tot ceea ce s-a realizat bun şi, cu o voinţă politică fermă, într-un timp scurt, să dăm un conţinut clar deciziei politice de a face reforma acţionând în consecinţă.
Programul de guvernare al noii puteri este constituit din două segmente: un Program de urgenţă, de cinci luni, şi un Program de reforme structurale, de patru ani. În Programul de urgenţă sunt prevăzute: analiza clară a realităţilor şi a gestiunii guvernelor din ultimii şapte ani; realizarea unor măsuri sociale în sprijinul păturilor celor mai defavorizate; aprobarea unui pachet legislativ care să trezească încrederea oamenilor de afaceri (mai ales a investitorilor străini); realizarea unui pact social cu sindicatele şi societatea civilă pentru ca preţul reformei structurale să fie acceptat.
Programul de urgenţă va pregăti reforma structurală care va începe peste cinci luni şi va fi dură. Ea va determina şi creşterea somajului, şi creşterea preţurilor, dar este un sacrificiu pe care trebuie să ni-l asumăm. Românii sunt pregătiţi să plătească acest preţ dacă există un sens al reformei iar faptul acesta este poate cel mai mare câştig al procesului de schimbare a  mentalităţii pe care l-am parcurs.
Vorbeam despre resursele importante pe care le are România. La acestea se adaugă extrem de favorabila poziţie geopolitică. România se află la intersecţia unor drumuri istorice milenare. Centrul geografic al Europei se află chiar în România, dar el trebuie transformat dintr-un centru geografic într-un centru politic şi economic. România are o deschidere la Marea Neagră, care o leagă nu numai cu Oceanul Mondial, dar şi cu o zonă care devine extrem de promiţătoare, cea a republicilor din Sudul fostei URSS şi, de asemenea, cu Orientul. Prin noul canal care leagă Dunărea cu Rhinul, România, pe al cărei teritoriu sunt gurile Dunării, a devenit capătul de plecare al unui drum al apelor care leagă Marea Neagră de Marea Nordului, traversând toată Europa.
Vom începe cu dezvoltarea infrastructurii prin concesiuni, pentru a valorifica poziţia favorabilă în care ne aflăm. Vom pune în operă un program de autostrăzi şi modernizări rutiere, de modernizare a căilor ferate, a aeroporturilor, a porturilor şi telecomunicaţiilor. Recent, s-a încheiat licitaţia de aproape două miliarde de dolari pentru sistemul GSM, care va deveni funcţional în foarte scurt timp şi care va sta la baza unui sistem de telecomunicaţii moderne.
Ceea ce ne lipseşte este capitalul financiar. În momentul de faţă, în urma schimbărilor politice, România a dobândit un mare capital de simpatie. Sarcina noii administraţii este să transforme rapid acest capital de simpatie într-un capital de credibilitate, iar capitalul de credibilitate într-un capital financiar.
Printre primele legi care vor fi adoptate vor fi legea bugetelor locale şi legea patrimoniului, al căror scop este să asigure instrumentele financiare necesare descentralizării administraţiei locale, să spargă birocraţia centralizată a vechiului regim şi să permită contactul investitorilor direct cu zonele de interes. Pentru încurajarea investiţiilor străine, vom introduce un amendament, prin care se va acorda drept de cumpărare a terenului pentru construcţiile pe care investitorii străini, înregistraţi ca persoane juridice în România, le vor ridica pe teritoriul nostru. În acelaşi timp, aşa cum ne-am angajat în campania electorală, vom lua măsuri dure împotriva corupţiei.
Există, în fine, şi alte numeroase proiecte legislative capabile să transforme capitalul de simpatie, de care ne bucurăm, într-un real capital de credibilitate, de care avem nevoie pentru atingerea scopului pe care ni l-am propus: combaterea sărăciei locuitorilor unei ţări bogate în a cărei prosperitate noi credem fără nici o ezitare

Sunt aici pentru a prezenta omagiul poporului român Timişoarei victorioase, Timişoarei care a luptat, Timişoarei care s-a jertfit, eroică,  Timişoarei care n-a uitat.
Ne aflăm în locul unde, în urmă cu şapte ani, a început Revoluţia Română. Ne amintim cu toţii cuvintele care au răsunat atunci în această piaţă şi apoi în pieţele din Bucureşti şi din alte oraşe ale ţării: “Azi în Timişoara, mâine-n toată ţara”. Aceste cuvinte şi acea profeţie s-au împlinit, pentru că spiritul Timişoarei a învins. A învins pentru că Timişoara s-a ridicat la luptă în numele libertăţii şi avem libertatea. A învins pentru că Timişoara s-a ridicat în numele democraţiei şi am reuşit  împreună să cucerim democraţia. A învins pentru că Timişoara s-a ridicat în numele solidarităţii şi a oferit României cel mai înalt exemplu de solidaritate umană.
Cei care nu au înţeles că nu se poate construi decât prin sacrificiu şi prin credinţă, n-au înţeles nimic din sufletul poporului nostru care s-a născut şi a dăinuit prin jertfă şi prin credinţă.
Popoarele comemorează bătălii sau revoluţii, comemorează oameni politici, oameni de arme, oameni de cultură. Naţiunea română comemorează de câţiva ani un oraş. Un oraş cu străzile lui, cu oamenii lui, cu eroismul său simplu, dar adevărat. În 1989, istoria României părea că se oprise în loc şi noi priveam de pe o strapontină izolată spectacolul unei lumi în schimbare. În acel moment, oameni adevăraţi din Timişoara, prin eroismul lor, prin jertfa lor, prin conştiinţa lor, au urnit din loc Istoria României.
Nu a fost întâmplător. Au fost secole de istorie care au pregătit acel moment. A fost civilizaţia veche a acestui oraş. A fost cultura europeană a acestui oraş. Au fost oamenii breslelor, au fost intelectualii, au fost ţăranii bănăţeni, a fost demnitatea acestor oameni, a fost spiritul civic creat aici de secole. Oamenii Timişoarei şi-au cucerit în 1989 libertatea. Sub semnul acestei libertăţi trăim noi astăzi. Ei au ştiut mai apoi să construiască o solidaritate, formă supremă a libertăţii. ªi au ştiut, cu răbdare, să îi aştepte pe ceilalţi să înţeleagă pe deplin rosturile libertăţii şi ale democraţiei.
Timişoara nu este numai un oraş-erou sau un oraş-martir. Timişoara este un principiu, un principiu care ne ajută să ne înţelegem istoria, care ne ajută să construim prezentul, care ne ajută să gândim viitorul. Timişoara se află lângă graniţa ţării. Cu toate acestea, ea nu închide, ci deschide hotarele ţării. Pentru că Timişoara este prin spiritul său un oraş european.
În lumea de azi există multe probleme grave, situaţii tragice izvorâte din neînţelegere, din ură, din intoleranţă. Dar există şi exemplul Timişoarei, exemplul unei construcţii seculare, bazată pe toleranţă, pe înţelegere, pe capacitatea de a zidi şi nu de a distruge. Acesta este adevăratul spirit european. Pe baza acestui principiu putem să construim prezentul şi viitorul ţării noastre, relaţiile cu vecinii noştri.
Timişoara va trebui să fie un model de construcţie, de organizare, de demnitate, de muncă, de hărnicie, după cum, de secole, a fost modelul de toleranţă, de înţelegere etnică şi religioasă, de comunicare între cei care, chiar dacă au păreri diferite, în momente cruciale îşi unesc eforturile spre binele cetăţii, spre binele ţării.
Torţa care s-a aprins la Timişoara, în Decembrie 1989, nu a încetat să ne lumineze atunci când, pe diferite căi şi prin diferite mijloace, s-a încercat să fim aduşi înapoi, atunci când sub diferite forme de represiune directă sau indirectă am fost puşi în faţa unor forţe care au încercat să ne scoată din istorie, care au încercat să ne ducă într-o istorie scrisă şi programată de alţii. Dumneavoastră nu aţi cedat. România nu a cedat şi, astăzi, ea poate să privească cu încredere în viitor.
Ani de zile am fost alături în fiecare decembrie, la manifestările comemorative. Am fost alături şi în momente de bucurie, am fost alături şi în momente dificile. Să fim împreună şi de acum înainte în zilele cernite ale comemorărilor, în zilele de bucurie, dar şi în zilele obişnuite de lucru, mai ales în ele, pentru că avem multe lucruri de făcut pentru ca, în această ţară bogată, să nu mai fie atâţia oameni săraci, pentru că nu avem voie să permitem ca această ţară să mai fie dominată de hoţie, de corupţie, de nedreptate şi de minciună.
Avem datoria faţă de cei care au murit, faţă de cei care s-au jertfit, faţă de cei care au rămas răniţi pe viaţă trupeşte şi mult mai mult sufleteşte, să construim un prezent pe măsura jertfei lor şi, mai ales, să construim viitorul pe care l-au visat. Nu va fi uşor, va fi chiar foarte greu, dar ştiu că putem să facem împreună acest lucru, pentru că dacă dumneavoastră şi alţii ca dumneavoastră au fost gata să se sacrifice pentru libertate, vor şti să găsească în ei acea forţă de care avem nevoie acum, într-un moment de cumpănă al istoriei noastre, ca să ne cucerim şi prosperitatea, şi liniştea, şi demnitatea. Nimeni nu va munci în locul nostru, nimeni nu va munci pentru noi; şi chiar dacă ar face-o, nu ar fi demn de noi să acceptăm acest lucru. Trebuie ca oamenii aleşi să conducă să-i servească cu adevărat pe cei care i-au ales. Dacă mai este nevoie de privaţiuni, şi va mai fi, atunci ele să fie împărtăşite de cei care conduc ţara şi aşteptăm ca ei, primii, să-şi dedice timpul şi energia pentru a da României un alt destin.
Nu vă pot promite că vom putea să rezolvăm toate problemele fiecăruia şi ale tuturor într-un termen scurt, aşa cum am dori după atâţia ani de durere şi de frustrare. Dar vă promit că voi lupta împotriva minciunii şi a nedreptăţii, că voi lupta pentru justiţie, voi lupta pentru ca munca cinstită şi competenţa să stea la baza noii societăţi pe care trebuie să o construim împreună. Pentru aceasta trebuie să fim alături în acest moment greu pentru ţara noastră. ªtiu că putem lucra împreună şi că nu voi putea reuşi fără ajutorul dumneavoastră.
Orice trup are o inimă. ªi trupul României are o inimă, şi aceasta este Timişoara. În 1989, cei care au încercat să oprească în loc istoria au dorit să împuşte această inimă. Eroii Timişoarei au arătat că această inimă a României întregi nu poate fi împuşcată.
Vom afla până la urmă adevărul despre cine a tras în 16-22 decembrie; vom afla şi adevărul despre cine a tras după 22, pentru ca niciodată să nu se mai tragă împotriva oamenilor nevinovaţi, să ne eliberăm de fantasmele trecutului, să înlocuim ura cu iubirea, să înlocuim neînţelegerea cu dialogul între oameni.
Pentru ca urmaşii să nu întrebe de ce nu am făcut ce trebuia, atunci când puteam să facem
Aşa cum prietenii adevăraţi cer prietenilor lor ce este mai greu, dumneavoastră – celor care aţi luptat, celor care v-aţi sacrificat, celor care aţi aşteptat –  vă cer acum, în numele poporului român, să daţi încă o dată exemplul că de aici poate să plece modelul de reconstrucţie a României pe baza muncii, a demnităţii şi a cinstei. Să arătăm lumii că, în sfârşit, România poate să ofere un exemplu pozitiv, de înţelegere, de muncă şi de cinste, astfel încât să fim demni de cei care s-au jertfit, să putem sta cu fruntea sus în faţa copiilor noştri şi nimeni să nu ne întrebe vreodată de ce n-am făcut ce trebuia să facem, atunci când puteam s-o facem.
Am reuşit să cucerim libertatea, am reuşit să cucerim democraţia. Vom reuşi să dezvoltăm înţelegerea interetnică şi religioasă, vom reuşi să menţinem stabilitatea politică, socială şi financiară. Vom fi în stare să câştigăm şi războiul împotriva sărăciei din această ţară atât de greu încercată, începând de aici, din Timişoara, pentru că Timişoara este inima care bate puternic pentru România.

Reprezentanţii aleşi ai poporului român comemorează astăzi, în Parlament, începutul revoluţiei anticomuniste din Bucureşti odată cu evenimentele tragice care au avut loc la 21 decembrie 1989, în Piaţa Universităţii şi în împrejurimi. La fel ca şi în cazul Timişoarei, nu suntem la o aniversare, pentru că o tragedie şi o jertfă, datorită cărora noi ne putem afla astăzi aici, se cuvin comemorate cu pietate şi cu recunoştinţă.
La Bucureşti, ca şi la Timişoara, au fost oameni care au murit pentru libertate şi pentru o viaţă mai bună. Din respect pentru memoria acestor oameni nu voi ţine un discurs despre semnificaţiile gestului lor sau despre revoluţia română. Eu cred că primul lucru la care trebuie să ne gândim acum este ce ar fi aşteptat de la noi cei care au murit atunci şi cei care sunt acum eroi în viaţă. Ce fel de Românie a fost în sufletele şi în visele lor?
Acei ce nu mai sunt ar fi aşteaptat de la noi, în primul rând, adevărul. Adevărul despre ceea ce s-a petrecut în întunericul acelor zile şi nopţi de iarnă, când ei au fost împuşcaţi sau călcaţi de şenile, ca şi despre tot ce s-a întâmplat în zilele următoare. Acest adevăr este pentru noi o datorie neîmplinită.
Al doilea lucru pe care cred că şi l-au dorit a fost ca sacrificiul lor să nu fie inutil. Iar din acest punct de vedere, mai importante decât discursurile, coroanele de flori sau decoraţiile, sunt faptele. Ceea ce avem de făcut în spiritul revoluţiei române se numeşte simplu: datorie.
Parlamentarii au datoria de a discuta şi vota legile care să consfinţească un stat definitiv democratic şi o economie sănătoasă, aptă să asigure o societate prosperă. Guvernul are datoria de a organiza eficient efortul general al societăţii, cu respect faţă de cetăţean şi faţă de banul public. Justiţia trebuie să asigure oamenilor, tuturor oamenilor, dreptate. Armata trebuie să fie pregătită să-şi apere ţara, să apere tradiţiile şi să se adapteze la exigenţele internaţionale ale mileniului care vine. Poliţia trebuie să asigure ordinea publică şi liniştea cetăţenilor, iar serviciile secrete să se ocupe de siguranţa naţională şi numai de aceasta.
Am credinţa că Preşedintele trebuie să fie turnul de veghe al acestui sistem, gata să intervină atunci când o verigă nu funcţionează cum trebuie, gata să se corecteze el însuşi, atunci când i se atrage atenţia cu temei asupra propriilor greşeli.
Dacă aceste lucruri simple şi fireşti sunt îndeplinite, atunci nu vom mai avea niciodată un stat totalitar şi nu va mai fi nevoie niciodată de o revoluţie. Trebuie să ştim să folosim libertatea pe care ne-au dăruit-o cei ce au ieşit în stradă în decembrie 1989. Mulţi, prea mulţi au înţeles prin libertate, libertatea de a fura din avutul public, libertatea de a minţi, libertatea de a-i înjosi pe alţii. Într-un moment greu pentru ţară, trebuie să ne folosim libertatea în primul rând pentru a construi o solidaritate în muncă, în cinste şi demnitate. Libertatea şi drepturile fiecăruia există numai în măsura în care, cerând să-i fie respectate,  fiecare respectă, la rândul său, libertatea şi drepturile celorlalţi.
Dumnezeu să-i odihnească în pace pe cei ce s-au jertfit. Dumnezeu să-i ocrotească pe cei răniţi, în această lume care s-a dovedit adeseori prea crudă, prea rea sau prea făţarnică pentru a le înţelege suferinţa. Dumnezeu să ne călăuzească gândul, drumul şi fapta, spre binele ţării.
Fie ca, după şapte ani de căutări, Dumnezeu să binecuvânteze poporul român şi viitorul României.

În această noapte, vieţile noastre şi istoria ţării noastre îşi adaugă încă un an. Un an important, un an greu, un an plin, un an care a adus schimbări şi speranţe. La miezul nopţii, va începe un nou an, la capătul căruia speranţele trebuie să devină, în bună parte, împliniri economice şi sociale, împliniri omeneşti, împliniri în ceea ce priveşte statutul internaţional al României.
Nu există om care, în ultimele ceasuri dinaintea Anului Nou, să nu se gândească la felul în care a petrecut acel an, la ce a făcut bun şi folositor, la ce a greşit sau la ce i-a fost dat să îndure. Ca popor, nu putem gândi altfel. ªi dacă privim cinstit şi cu sinceritate în urmă spre anul care s-a scurs, putem spune că bilanţul este negativ din punct de vedere economic, financiar şi social, dar pozitiv în planul politicii externe, al relaţiilor interetnice, religioase şi umane.
Anii ce vin vor stabili dimensiunea pierderilor şi responsabilitatea lor, dar de pe acum noi ştim că pentru ceea ce s-a câştigat meritul nu aparţine unei formaţiuni politice sau alteia, ci majorităţii poporului român care a dovedit că poate construi o schimbare democratică în linişte şi calm, că poate realiza, într-o lume minată de conflicte deschise sau chiar sângeroase, o zonă de înţelegere şi stabilitate.
Drumul spre construirea unei economii sănătoase va fi greu şi chiar dureros, dar absolut necesar. Nu trebuie să dăm înapoi. Multe lucruri nu sunt cu adevărat grele, ci ne par grele pentru că nu avem suficient curaj. Vă cunosc speranţele şi ştiu bine greutăţile cărora sunteţi nevoiţi să le faceţi faţă. De aceea vreau să vă spun, la acest ceas de cumpănă între ani, că programul pe care Preşedintele României şi l-a propus pentru următoarele luni pleacă de la viaţa de fiecare zi a românilor, aşa cum mi-a fost dat să o cunosc şi să o trăiesc eu însumi.
Chiar de la începutul anului, odată cu finalizarea noilor structuri de putere, vom demara un program de luptă împotriva corupţiei, a activităţilor mafiote şi a crimei organizate în general, pentru a readuce la bugetul naţional enormele sume de bani care sunt furate din avuţia naţională; pentru a asigura ordinea şi liniştea publică, viaţa şi avutul cetăţenilor, respectarea drepturilor şi libertăţilor fiecăruia.
Suntem într-un moment decisiv al programului de integrare europeană şi euro-atlantică a României. Vom declanşa o campanie fără precedent ca dimensiuni şi implicaţii în vederea integrării în NATO şi în Uniunea Europeană – în plan economic, politic, diplomatic şi militar. Ea are nevoie de sprijinul tuturor, pentru că este o campanie pentru noi toţi şi nu pentru un conducător vremelnic sau pentru vreun partid. În 1997 se va hotărî, pentru o lungă perioadă de timp, soarta României. Este o cursă contra cronometru pentru câştigarea căreia vom lucra zi de zi împreună.
Anul Nou este simbolizat peste tot în lume de un copil. Iată de ce vreau să vă propun o iniţiativă care pleacă de la acest simbol: să ne unim eforturile pentru a susţine mai mult şi cu mai multă consecvenţă pe copiii ţării noastre. Mulţi dintre copiii noştri sunt deosebit de înzestraţi. Au nevoie de un învăţământ performant, au nevoie de cărţi, de burse, de laboratoare. Alţii, mult prea mulţi, sunt bolnavi, părăsiţi în voia soartei, orfani sau uitaţi. Ei au nevoie de asistenţă, de medicamente, dar au nevoie, mai presus de orice, de căldura inimilor noastre.
Guvernul s-a angajat, după cum am promis şi în campanie, să aloce mai multe fonduri. Dar nu este de ajuns. E nevoie de un efort comun al întregii societăţi pentru ca generaţia pe umerii căreia va sta România mileniului III să crească liber, sănătos şi demn. E nevoie de concertarea tuturor eforturilor care se fac de către familie, şcoală, biserică, de către multe organizaţii caritabile din ţară şi străinătate.
Anul internaţional al copilului s-a încheiat. E nevoie, cred, de un an naţional al copilului în România. Vă chem pe toţi cei care purtaţi de grijă viitorului nostru comun să colaborăm la programul naţional „Copiii noştri”, pe care mă angajez să-l coordonez.
Se împlineşte o lună de când sunt Preşedintele României şi vreau să vă spun că am încercat în acest răstimp scurt să pun în slujba oamenilor instituţia pe care o reprezint şi care, la rândul ei, vă reprezintă, indiferent dacă este vorba despre marinarii români aflaţi în situaţii critice, despre bolnavi, orfani, bătrâni fără mijloace de întreţinere, despre români care nu pot beneficia de dreptul de a călători în străinătate din cauza actualului regim al vizelor, despre români sinistraţi în urma unor dezastre naturale sau despre patrioţi întemniţaţi pe nedrept, ca Ilie Ilaşcu. Eu cred cu tărie că România nu trebuie să fie indiferentă faţă de soarta niciunuia dintre fiii ei, indiferent de locul pe care îl ocupă în societate şi indiferent de locul unde se află la un moment dat pe harta acestei ţări sau pe harta acestei lumi. Statul român, prin instituţiile sale, trebuie să ofere sprijin moral, material sau diplomatic oricărui cetăţean aflat în situaţii limită, pentru că România înseamnă, înainte de orice, cetăţenii ei.
În această noapte de sărbătoare, simbol al speranţei şi al schimbării, vă doresc tuturor celor care aveţi masa bogată şi sunteţi alături de cei dragi să vă bucuraţi, pentru că prea de multe ori am uitat, copleşiţi de necazuri, sentimentul bucuriei şi gustul vieţii.
În această noapte, în care nici un om nu ar trebui să se simtă stingher, vreau să mă adresez, în mod special, bărbaţilor din România care sunt singuri, faţă în faţă cu un pahar de vin şi cu un aparat de radio, femeilor singure, bătrânilor şi copiilor care se simt părăsiţi, tuturor celor pe care viaţa i-a însingurat indiferent de motiv. Clipele grele sunt trecătoare. Dumnezeu i-a hărăzit fiecăruia partea sa de bucurie ce va veni negreşit.
În lunile şi anii ce vin va trebui să construim o lume în care să  muncim din greu cu toţii, în care să găsim răgazul necesar pentru a ne gândi la cei aflaţi în nevoie materială, dar şi la cei care au nevoie de căldură umană, de înţelegere, de comunicare. Începutul acestei lumi ar putea avea loc acum. Cred că sub semnul acestor gânduri şi acestor speranţe putem întâmpina cu inima mai senină anul care vine, un an care, cred cu toată tăria, ne va aduce mai multă prosperitate, mai multă încredere, un loc demn şi mai de frunte între naţiunile Europei şi lumii. Cred că sub semnul voinţei noastre comune de bine, anul 1997 va fi un an bun pentru România şi pentru fiecare dintre noi.
Vă urez o noapte frumoasă şi numai zile bune. La Mulţi Ani!

Când am intrat în politică, am învăţat că, pentru presă, ştiri sunt numai veştile rele, iar despre politicieni se vorbeşte doar dacă fac o greşeală sau, eventual, când alunecă pe o scară. Este deci firesc să fiu mişcat de elogiile pe care mi le-aţi adus. Cel care merită elogiile este însă poporul român.
Organizarea Conferinţei regionale a directorilor Agenţiei Statelor Unite pentru Dezvoltare Internaţională (USAID), la Bucureşti, este un eveniment revelator pentru evoluţia noilor relaţii româno-americane. Datorită activităţii sale prodigioase şi performante, amplificarea colaborării cu USAID este pentru noi o prioritate.
România se află în plin proces de transformare. Dacă, în plan politic, schimbarea s-a făcut în cea mai autentică manieră democratică iar procesul de reformă instituţională nu comportă dificultăţi majore, marea problemă a României rămâne reforma economică.
Noua guvernare s-a angajat cu toată convingerea şi cu toate competenţele pe calea înfăptuirii unor reforme radicale. Suntem decişi să facem acest lucru şi, sigur, îl vom face. Este singurul mod de a progresa şi de a ne realiza aspiraţia de integrare în spaţiul politic european şi euro-atlantic. ªtim cum trebuie făcută reforma, avem cu cine să o facem, dar dificultăţile încep să apară atunci când ne întrebăm: cu ce resurse şi sacrificii o vom putea duce până la capăt?
Încercând o comparaţie, aş spune că România se află acum în situaţia unei persoane ajunsă dintr-un accident al sorţii foarte aproape de fundul unei prăpastii. Deşi această persoană este un bun alpinist, care stăpâneşte metodele de salvare, s-ar putea să eşueze dacă cei de la suprafaţă întârzie să-i arunce coarda sau îi azvârle o coardă de slabă calitate. Dar, odată salvat, alpinistul va şti să-şi folosească experienţa atât pentru el, cât şi pentru alţii. Ceea ce aşteptăm noi astăzi este tocmai această formă de sprijin. Avem nevoie de un capital de susţinere a reformei care nu poate fi construit numai din resurse interne. Fără investiţii externe serioase şi fără dezvoltarea unor programe de anvergură, ne va lipsi acea coardă a alpinistului care să ne readucă la suprafaţă.
Am preferat să recurg la această imagine necosmetizată. Dacă realitatea este una defectuoasă, rolul nostru este de a o cerceta în profunzime şi a o corecta cu rigurozitate. Am preluat puterea în noiembrie 1996 ştiind care erau viciile de fond ale economiei româneşti. Oamenii au avut încredere în noi o încredere născută din voinţa generală de schimbare. Societatea românească a reuşit să se adapteze  rigorilor democratice. Corecţiile unor realităţi viciate se fac, cel puţin până acum, într-un spirit neaşteptat de solidaritate între guvernanţi şi guvernaţi. Reforma are nevoie acum de o îmbunătăţire radicală a managementului la toate nivelele societăţii, ca şi de continuarea procesului de schimbare a mentalităţii, de la acceptarea reformei în principiu, la realizarea ei în fapt.
În decembrie 1989, societatea civilă românească era doar o iluzie a unor grupuri de intelectuali care încercau în clandestinitate să întreţină ideea de opoziţie faţă de comunism. După revoluţie, într-un alt context politic, societatea civilă s-a coagulat relativ repede dar, obligată de realităţi, n-a reuşit, într-o primă fază, să pătrundă şi să se ramifice în toate straturile sociale. Evoluţia ei a fost aproape spectaculoasă şi astăzi putem afirma, fără să greşim, că România datorează extrem de mult societăţii civile. Îndrăznesc să fac această afirmaţie şi în calitate de fost reprezentant al unor importante organizaţii neguvernamentale – Solidaritatea Universitară, Alianţa Civică, Frontul Antitotalitar Român, din care avea să apară Convenţia Democratică, alianţa câştigătoare a alegerilor din toamna trecută.
USAID este o agenţie de notorietate care îşi propune să susţină dezvoltarea internaţională. Or, România are nevoie de dezvoltare, în sensul global al cuvântului. În faţa acestei provocări, relaţiile noastre, deja consacrate, au noi raţiuni şi noi şanse de amplificare. Punctul nodal al unei asemenea dezvoltări este o economie sănătoasă.
Am analizat cu atenţie programele USAID pentru dezvoltarea României. Ele sunt rezultatul unui studiu aprofundat şi al unei temeinice cunoaşteri a situaţiei în care se află ţara noastră. Obiectivele strategice ale USAID pentru România se identifică în mare măsură cu cele pe care noi înşine le-am conceput. Mă gândesc, pentru a da câteva exemple, la sprijinul efectiv în domeniul sectorului financiar privat şi al sectorului privat, în ansamblul său, în restructurarea sectorului energetic, în agricultură sau în reconstrucţia şi normalizarea câtorva dintre componentele fundamentale ce ţin de zona socialului: învăţământul, sănătatea, cultura.
Apelul la sprijin financiar nu este un strigăt disperat de ajutor, nu înseamnă că, dacă nu vom fi susţinuţi eficient prin capital extern, vom abandona lupta în care ne-am angajat. Avem însă  nevoie de susţinere şi de toţi cei care pot impulsiona cooperarea cu România.
Oferim astăzi garanţii politice incontestabile şi garanţia voinţei noastre de integrare. Nu-şi poate nimeni imagina că o astfel de voinţă nu implică şi asumarea tuturor obligaţiilor ce ne revin.
Guvernul a elaborat un program de reformă serios, program care se bucură de aprecierea organizaţiilor financiare şi monetare internaţionale. Chiar în urmă cu câteva zile, a fost semnat acordul cu Fondul Monetar Internaţional care prevede condiţii dure de restructurare a economiei şi va implica costuri sociale foarte mari. Dar, pentru prima dată el va fi asociat cu un program de protecţie socială finanţat de Banca Mondială în cadrul unui acord care s-a încheiat concomitent.
Se vor opera modificări legislative la nivelul organizării Fondului Proprietăţii de Stat şi al procedurilor de privatizare. Ritmul procesului va fi în următoarele luni mai dinamic. Pe de altă parte, simpla privatizare nu poate aduce de la sine ceea ce reprezintă esenţa însăşi a unei societăţi performante, şi anume eficienţa. Nimic nu poate răspunde acestui imperativ, dacă lipseşte motorul însuşi al întregii maşinării şi anume investiţiile pentru modernizare şi retehnologizare.
Strategia de reformă a legislaţiei şi a administraţiei pentru atragerea investitorilor străini arată că suntem conştienţi de acest lucru.
În momentul în care am devenit preşedinte, iar noul guvern îşi intra în prerogative, economia şi finanţele erau subminate de corupţie şi crima organizată. Un întreg sistem mafiot devalizase bănci, flota, industria petrolului şi a îngrăşămintelor chimice, cu complicitatea administraţiei. Nu se poate clădi nimic, oricât de buni ar fi arhitecţii şi constructorii, într-o mlaştină care te absoarbe implacabil. Este motivul pentru care am declanşat război împotriva corupţiei şi crimei organizate. Am acţionat şi s-au obţinut unele rezultate încurajatoare. Nu apreciem aceste rezultate numai după numărul de anchete sau după numărul de arestări. Cert este că putem să vorbim în momentul de faţă de o stopare a proliferării fenomenului.
Multe din ilegalităţi au vizat şi vizează domeniul bancar, pornind de la directorii de bancă ce şi-au permis să aprobe credite fără garanţii credibile şi pe baza unor planuri de afaceri fanteziste. Stoparea acestui fenomen înseamnă un început de însănătoşire a societăţii româneşti.
O reformă de proporţii implică costuri sociale mari. Nu putem să le acoperim în totalitate şi am fost obligaţi să focalizăm măsurile asupra persoanelor disponibilizate urmând să ne concentrăm atenţia asupra celor mai defavorizate segmente ale societăţii: şomeri, bătrâni, invalizi, familii cu mulţi copii. Există un program de reconsiderare a statutului copilului, de protejare a drepturilor copiilor prin reforme eficiente şi implicarea directă a instituţiilor statului.
Tipul de ofertă pe care îl propune societatea românească astăzi ne poate aduce aminte de un binecunoscut story american, despre tânărul care găseşte pe jos o monedă, un bănuţ, îl investeşte în mod inteligent, ajunge un om bogat. Dacă eu aş fi acum în locul acelui tânăr american, aş investi  în România.
Dacă aş încerca să sintetizez evoluţia societăţii româneşti post-revoluţionare, făcând apel la două expresii memorabile ale unor cunoscuţi scriitori români, aş spune că, în ’89, timpul nu a mai avut răbdare, dar România a ratat clipa.
Timpul nu mai are nici acum răbdare, dar suntem convinşi că de data aceasta nu vom mai rata clipa. Dacă vom reuşi, şi sunt sigur că vom reuşi, succesul nostru va fi şi succesul prietenilor noştri americani, şi al tuturor celor care au luptat pentru ca valorile pe care societatea americană le-a construit, de-a lungul a două sute de ani, să triumfe.

Istoria a consacrat, din păcate, o imagine a armatei identificată cu războiul, cu violenţa şi cu suferinţa. Avem acum şansa de a înlătura o astfel de perspectivă pe care, de altfel, realitatea politică postbelică a reuşit să o contrazică în bună măsură.
Iată de ce doresc să insist asupra câtorva elemente care, în opinia mea, dau dimensiunea adevărată  a participării unui detaşament român la Forţa Multinaţională de Protecţie în Albania.
În ţările democratice ale lumii, şi România este acum una dintre ele, s-a produs o mutaţie radicală în privinţa rolului capital al armatei. În societăţile care poartă amprenta stabilităţii, armata este  garantul acesteia iar acest rost poate fi întregit  prin implicarea sa în efortul de a extinde acest principiu şi în zonele afectate de conflicte sângeroase.
În acest sens, fără a exagera prea mult, pot spune că Detaşamentul Român din cadrul Forţei Multinaţionale de Protecţie în Albania este cel mai mare grup de ambasadori pe care România l-a trimis vreodată într-o ţară. Afirm acest lucru, pentru că misiunea umanitară din Albania exprimă câteva dintre dimensiunile şi interesele fundamentale ale statului român de azi: voinţa de stabilitate şi cooperare, voinţa de a participa activ la soluţionarea unor situaţii de criză care afectează, în cele din urmă, interesele întregii comunităţi internaţionale.
Mergeţi în Albania ca o forţă neutră, din perspectiva organizării acestei misiuni de către Organizaţia Naţiunilor Unite. Dar nu uitaţi nici o clipă că reprezentaţi România iar prestaţia dumneavoastră înseamnă, în egală măsură, o datorie morală faţă de ţară şi faţă de armata română. Sunt convins că experienţa pe care aţi dobândit-o deja, completată cu o foarte bună pregătire, disciplină şi responsabilitate, vor constitui argumente solide pentru ca această nouă misiune românească să fie dusă la bun sfârşit.
Organizarea acestei misiuni a fost privită cu toată seriozitatea şi nu am motive să mă îndoiesc că rezultatele vor fi pe măsură. Cunosc competenţa deosebită a cadrelor de comandă ale batalionului, a militarilor profesionişti din unitate şi sunt sigur că, şi de această dată, armata română îşi va proba excelenta reputaţie.
Avem nevoie de argumente puternice care să se înscrie pe linia eforturilor României de a se integra în NATO. Detaşamentul Român din cadrul Forţei Multinaţionale de Protecţie în Albania are şansa să ofere unul dintre ele. Am ţinut să participăm activ la această misiune. Este o decizie luată în deplină conformitate cu acele valori democratice pe care România înţelege azi să le împărtăşească şi să le promoveze.
Nu ne supunem necondiţionat şi mimetic unor principii politice neasimilate sau nefireşti, ci răspundem cu toată promptitudinea şi seriozitatea unor imperative ale momentului pe care le receptăm în acelaşi registru cu partenerii noştri. Avem acum atât dreptul, cât şi obligaţia politică şi morală de a demonstra convingător că România este îndreptăţită să revendice statutul de ţară democratică, capabilă să se integreze pe deplin în structurile occidentale.
Patronul detaşamentului dumneavoastră este Sfântul Gheorghe.  Pentru cei mai mulţi este un sfânt militar, cel care, ucigând balaurul, şi-a salvat semenii de suferinţă şi moarte. Să ne amintim însă de el şi într-o altă ipostază, aceea de apărător al valorilor morale, al legalităţii şi al justiţiei, din perioada în care era guvernator al unei provincii romane. Misiunea încredinţată în Albania este mult mai apropiată, prin fondul şi finalitatea ei, de această din urmă imagine. Detaşamentul român face parte dintr-o forţă multinaţională, construită pe baza acestui principiu de apărare.
Scopul esenţial al misiunii este acela de protecţie, de a veghea la buna desfăşurare a acţiunilor umanitare şi la menţinerea păcii. Detaşamentele care participă la Forţa Multinaţională de Protecţie în Albania nu sunt chemate să instaureze pacea prin forţă şi nici să facă uz de forţă pentru a o păstra.
Rolul pe care ni l-am asumat şi pe care vi l-aţi asumat şi dumneavoastră, prin participarea la această misiune, înseamnă o confirmare a faptului că România are capacitatea de a oferi stabilitate şi securitate.

Organizarea acestei reuniuni a Cooperării Economice a Mării Negre răspunde dorinţelor statelor de pe ţărmul Mării Negre de a da o nouă dimensiune dezvoltării fiecărei ţări în parte, cât şi relaţiilor dintre acestea. Dialogul început la Bucureşti, la precedenta reuniune a Forumului Oamenilor de Afaceri, a pus în evidenţă interesul considerabil acordat perspectivelor promiţătoare de colaborare pe care le oferă Cooperarea Economică a Mării Negre.
Cu secole în urmă, Aristotel spunea că locuitorii ţărilor cu ieşire la mare au un foarte dezvoltat simţ comercial. Mult mai târziu, un gânditor din secolul al XIX-lea, Mahan, susţinea că puterea unui stat depinde de ieşirea sa la mare şi de modul în care ştie să valorifice acest potenţial. Cu atât mai importantă este această putere când statele colaborează pentru a da stabilitate zonei în care convieţuiesc.
Să nu uităm nici valoarea de simbol a reuniunii noastre de astăzi. Pentru că tot în acest oraş, la 25 iunie 1992, cele 11 ţări din regiune au iniţiat Cooperarea Economică a Mării Negre. Se împlinesc cinci ani de când eforturile noastre au dus la dezvoltarea fără precedent a schimburilor comerciale şi avem toate motivele să privim cu încredere perspectiva ca ele să se multiplice în anii următori.
Cooperarea Economică a Mării Negre se impune, în acelaşi timp, ca un factor de promovare a relaţiilor de bună vecinătate, de consolidare a instituţiilor democratice din această parte a continentului, devenind un element important pentru stabilitatea europeană. Stabilitatea în zonă face posibilă construirea unei legături benefice între continentul european şi regiunile învecinate atât în plan economic, cât şi politic. Am în vedere Zona Mării Caspice, Asia Centrală, Orientul Mijlociu şi partea de Sud-Est a Mediteranei. România apreciază în mod cu totul deosebit interesul şi spijinul pe care Uniunea Europeană, OSCE, Consiliul Europei, Comisia Economică a ONU le acordă cooperării dintre statele CEMN.
Pornind de la acest fundament, deja existent, reuniunea actuală are menirea să aprofundeze domeniile prioritare în care primele proiecte şi programe au început să capete dimensiuni concrete. Aceste domenii prioritare se numesc: energie, telecomunicaţii, agricultură şi agro-industrie, infrastructuri de transport, protecţia mediului şi ultimul, dar nu cel din urmă, turismul.
Suntem cu toţii conştienţi că succesul acţiunilor statelor participante şi dezvoltarea relaţiilor noastre de cooperare depind în bună măsură de implicarea capitalului privat, fie el din zonă, fie din afara ei. Este aşadar necesar ca fiecare stat membru să găsească mijloace adecvate pentru cointeresarea investitorilor unor obiective de interes comun.
În acelaşi timp, întâlnirea de aici, de la Istanbul, are loc cu numai câteva zile înainte de inaugurarea oficială a Băncii pentru Comerţ şi Dezvoltare a Mării Negre. Crearea acestui nou organism financiar internaţional are o dublă importanţă pentru viitorul cooperării în această zonă. În primul rând, ea va deţine cheia declanşării mecanismelor de evaluare a proiectelor care vor fi finanţate din resursele sale. În al doilea rând, prin însăşi existenţa sa, Banca pentru Comerţ şi Dezvoltare a Mării Negre este un factor de încurajare a participării oamenilor de afaceri din toată lumea la proiectele din această regiune.
Guvernul României este angajat într-o amplă acţiune de înfăptuire a reformei, prin crearea unui cadru legislativ necesar dezvoltării cât mai rapide a sectorului economic privat şi atragerii investiţiilor străine. Reprezentanţii români la această conferinţă vor expune, la reuniunea consacrată României, perspectivele de dezvoltare ale ţării noastre şi oportunităţile pe care noua legislaţie românească le oferă investitorilor străini.
În acelaşi timp, conducerea statului român este preocupată de iniţierea şi desfăşurarea în ritm intens a unei vaste acţiuni de combatere a corupţiei, a traficului de influenţă, a crimei organizate, a spălării banilor murdari, a traficului de droguri şi arme, a terorismului. ªtim foarte bine că, fără reducerea şi contracararea acestor fenomene, nu poate fi vorba de condiţii favorabile pentru o dezvoltare economică sănătoasă şi nu poate fi vorba nici de o viaţă socială normală. Aceste adevărate flagele ale lumii contemporane se dezvoltă însă la scară mondială. Iată de ce atribui o deosebită însemnătate extinderii relaţiilor noastre de colaborare în cadrul Cooperării Economice a Mării Negre şi adresez un apel tuturor statelor care fac parte din această organizaţie, pentru a ne coordona eforturile în lupta împotriva crimei organizate transfrontaliere.
Împreună cu celelalte ţări din zonă, România va participa la punerea în aplicare a proiectelor regionale, în special în domeniile infrastructurilor energetice, de comunicaţii şi transporturi, agriculturii, turismului, protecţiei mediului înconjurător. În domeniul transporturilor, România este deosebit de interesată de proiectele care privesc dezvoltarea infrastructurilor pe axa Europa Occidentală şi Centrală – Marea Neagră – Caucaz – Caspica – Asia Centrală.
România s-a dovedit a fi o prezenţă activă în procesul de elaborare a documentului juridic care are ca scop transformarea CEMN într-o organizaţie subregională de cooperare economică, în vederea creşterii eficacităţii activităţilor acesteia şi a stimulării raporturilor ei cu alte organizaţii şi instituţii internaţionale.
Suntem interesaţi să participăm la procesul de constituire şi de stabilire a unei zone CEMN de comerţ liber, ca parte a arhitecturii europene de liber schimb. Se poate spune că am făcut deja un pas decisiv în această privinţă prin Acordul de comerţ liber dintre România şi Turcia. El va fi semnat mâine, 29 aprilie 1997.
Privind spre viitor, putem afirma, fără teama de a greşi, că nu poate fi concepută o lume a schimburilor comerciale între state marcate de prejudecăţile protecţionismului economic. Numai împreună putem contribui la prosperitatea şi dezvoltarea durabilă a statelor noastre. Numai împreună putem construi arhitectura stabilităţii lumii viitoare. Numai împreună putem reuşi să ne îndeplinim visele şi năzuinţele, pentru că numai împreună suntem puternici

Mărturisesc că emoţia întâlnirii cu profesorii şi studenţii acestei prestigioase universităţi se datorează bucuriei de a reveni într-un mediu foarte apropiat sufletului meu. Regăsesc aici o atmosferă în bună măsură familiară şi am sentimentul reîntâlnirii cu proprii mei studenţi.
Acest fapt, ca de altfel toate impresiile din timpul vizitei în Turcia, nu pot decât să-mi întărească convingerea că mă aflu într-un spaţiu definit prin aceleaşi coordonate axiologice care au orientat dezvoltarea ţărilor noastre şi opţiunile fundamentale, atât ale Republicii Turcia, cât şi ale României, pentru valorile şi practicile democratice. Istoria modernă a ţărilor noastre aduce dovada bunelor legături de prietenie dintre România şi Turcia, amplificate după decembrie ‘89, când România s-a înscris în mod hotărât pe calea reformelor democratice.
Am o largă admiraţie pentru procesul de modernizare din Turcia şi cred că el poate oferi ţării mele câteva învăţăminte utile. Inaugurat de reformele intreprinse sub conducerea lui Mustafa Kemal Atatürk, fondatorul Turciei moderne, acest proces s-a bazat, în mare măsură, pe modernizarea învăţământului. Învăţământul reprezintă un element formator pentru întreaga societate, fundamentându-i dezvoltarea armonioasă. Studenţii Universităţii Bilkent constituie un exemplu relevant în această privinţă.
O reformă politică şi economică temeinică trebuie însoţită, în mod necesar, de o structurare pe baze solide a procesului de educaţie chemat să ofere premisele propagării cunoaşterii, fără de care sensul democraţiei nu ar putea fi înţeles. Aş invoca în sprijinul acestei idei chiar cuvintele lui Mustafa Kemal Atatürk, din 1922: „Există forţe care fac dintr-o naţiune o adevărată naţiune, asigurându-i progresul şi prosperitatea”. Acestea sunt, fără îndoială, educaţia, cultura, forţa intelectuală, dinamica socială şi forţa economică. Să pronunţăm întotdeauna cuvâtul „şcoală” cu respect şi recunoştinţă.
Această pledoarie pentru educaţie şi învăţământ nu-şi poate pierde actualitatea tocmai acum, când România şi Turcia se află în plin proces de consolidare a unor societăţi cu adevărat moderne, deschise marilor valori ale democraţiei.
Universitatea Bilkent este un exemplu de spaţiu academic care reuneşte profesori şi studenţi veniţi din mai multe ţări ale lumii, care studiază într-o limbă de circulaţie universală, beneficiind de cele mai avansate realizări ale tehnologiei moderne şi de contacte directe cu centre universitare şi ştiinţifice din toată lumea. Ei sunt şi rămân purtători ai unor culturi diferite, dar care – se dovedeşte – pot fi convergente. Armonizarea concepţiilor asupra tradiţiilor şi experienţelor acestor culturi poate fi şi chiar este benefică tuturor.
Intensificarea contactelor directe şi a schimburilor de profesori şi de studenţi dintre instituţiile de învăţământ reprezintă un deziderat comun ţărilor noastre. În acest sens, se înscriu înfiinţarea Lectoratului de limbă, cultură şi civilizaţie românescă în cadrul Universităţii din Ankara, cât şi iniţiativa româno-turcă de creare a unei Universităţi a Mării Negre. Sunt ferm convins că dezvoltarea relaţiilor în domeniul învăţământului, ştiinţei, culturii şi artei este de natură să aprofundeze înţelegerea reciprocă, prin cunoaştere. Să ne cunoaştem deci mai bine, pentru a ne înţelege mai bine. Să ne înţelegem mai bine, pentru a continua o colaborare mai strânsă, într-un spaţiu comun, din a cărui construcţie nu trebuie să lipsească acea dimensiune spirituală, aptă să confere substanţă şi greutate oricărui efort uman autentic.
La nivel bilateral, România şi Turcia întreţin relaţii excelente în plan politic, economic, cultural. Tratatul de prietenie, bună vecinătate şi colaborare, Protocolul privind dezvoltarea cooperării culturale, acordurile de colaborare în domeniul învăţământului constituie tot atâtea dovezi ale unei strânse legături stabilite între ţările noastre. Dar, oricât de intense ar fi relaţiile noastre, care, de altfel, nu au exploatat încă toate posibilităţile actuale, ele nu şi-ar putea atinge integral scopul într-un raport strict bilateral, fără un cadru mai amplu, de cooperare regională.
Nu pot să nu amintesc că ţările noastre s-au aflat printre iniţiatorii şi se menţin printre susţinătorii activi ai dialogului în cadrul Cooperării Economice a Mării Negre – CEMN, structură menită să articuleze eforturile tuturor ţărilor membre în edificarea unei arhitecturi de prosperitate şi de securitate într-o zonă căreia îi aparţinem atât geografic, cât şi istoric. Obiectivul esenţial, proclamat în Declaraţia reuniunii la nivel înalt de la Istanbul a statelor membre în CEMN, este de a face din Marea Neagră o zonă a păcii, stabilităţii şi prosperităţii prin continua stimulare şi dezvoltare a relaţiilor de prietenie şi de bună vecinătate. În acest spaţiu, care a cunoscut de-a lungul istoriei atâtea frământări şi conflicte, care de multe ori au dezbinat naţiunile, mijlocul cel mai adecvat pentru a evita reapariţia unor astfel de tensiuni nocive nu numai pentru noi înşine, dar şi pentru stabilitatea întregii Europe, este o abordare pragmatică a relaţiilor infraregionale, de la nivelul indivizilor la cel al comunităţilor locale şi al agenţilor economici, până la nivelul structurilor statale.
Eforturile ţărilor noastre pentru integrare în Uniunea Europeană, iar în cazul României şi în Organizaţia Tratatului Atlanticului de Nord, a cărei membră Turcia este deja, capătă o mai mare consistenţă cu cât beneficiază de avantajele unor poziţii comune şi ale susţinerii reciproce din partea ţărilor noastre.
Sunt optimist în ceea ce priveşte succesul demersurilor iniţiate de România şi Turcia. Cred cu convingere că România şi Turcia se vor reîntâlni în aceleaşi structuri ale NATO şi ale Uniunii Europene, după cum s-au întâlnit deja în Consiliul Europei şi în Organizaţia pentru Securitate şi Cooperare în Europa. Iniţiativele noastre pot da un nou dinamism acestui spaţiu pontic căruia, prin cultură şi civilizaţie, îi aparţinem deopotrivă. Optimismul meu se datorează, fireşte, calităţii şi intensităţii eforturilor economice şi civice, politice şi diplomatice pe care le depun naţiunile şi guvernele noastre. Optimismul meu este confirmat de procesul de modernizare a societăţilor noastre, în care învăţământul are un rol hotărâtor. El a fost înţeles pe deplin de profesorii şi studenţii Universităţii Bilkent şi din celelalte universităţi din ţara dumneavoastră, aşa cum a fost înţeles de profesorii şi studenţii universităţilor româneşti.
Lecţia dialogurilor universitare, educaţia, cultura, vitalitatea amfiteatrelor şi acest echilibru al cetăţilor universitare sunt tot atâţia contraforţi ai marii Cetăţi Europene a viitorului.


În avionul care m-a adus la Salzburg m-am gândit ca într-o tara ca România, care aplica un program dur de reforma pentru care poporul trebuie sa plateasca un pret foarte greu, este poate mai bine sa fii neguvernamental decât guvernamental.
    M-am gândit ca, în plan formal, prezenta mea aici, în Austria, la o reuniune internationala dedicata organizatiilor neguvernamentale, poate parea insolita, din moment ce reprezint, cel putin teoretic, o zona sociala aparent opusa: statul, executivul, cu birocratia si regulile lor specifice.
    Dar nici eu, nici cei care m-au ales, nu putem uita ca am ajuns Presedinte ca reprezentant al societatii civile si nu în urma unei cariere politice clasice. Iata de ce ma simt aici pe un teren care îmi este familiar si între oameni cu care am numeroase idei si preocupari comune. Si mai ales întrebari comune.
    Societatea civila româneasca s-a structurat treptat si are înca numeroase probleme logistice sau de comunicare. Cu toate acestea ea a izbutit, prin votul liber al cetatenilor, sa-si trimita reprezentantii la cele mai înalte nivele ale conducerii de stat. Cum vor actiona acesti reprezentanti de acum înainte, între birocratia de stat si interesele cetatenilor platitori de impozite?
    Daca nu avem înca de la bun început o conceptie clara asupra raporturilor dintre stat si societatea civila, apare iminenta primejdia ca noua clasa politica sa uite de unde a plecat si ce mandat i s-a încredintat.
    În mod mimetic, cu ajutorul unei birocratii inerte si perfect motivate, ea ar lua locul vechii clase politice cu mentalitati centraliste, asa cum un lichid ia forma vasului în care este turnat, indiferent daca aceasta este reusita sau nu.
      Ca tara aflata în tranzitie, România a pus în miscare doua procese de anvergura: democratizarea politica si reforma economica. Trecerea de la economia centralizata la piata libera genereaza deteriorarea conditiilor de viata a persoanelor disponibilizate si nu numai si, în consecinta, o serie de miscari sociale care nu sunt neaparat împotriva reformei, dar care îi pun în pericol si continutul, si ritmul. Interesele celor care sunt afectati de transformarile economice – muncitori, intelectuali, studenti, familii cu multi copii, pensionari – pot fi aparate prin intermediul organizatiilor neguvernamentale.
     În aceste conditii, statul, care promoveaza reforma si care crede în reforma, are interes sa încurajeze organizatii neguvernamentale a caror activitate se va întoarce, chiar si pentru o perioada limitata de timp, împotriva lui?
Raspunsul este simplu si transant: DA.
     În primul rând, pentru ca reforma cere un sacrificiu general pentru o societate care ia hotarârea sa-si asume schimbarea. Altfel spus, nu numai un sacrificiu pentru guvernati, ci si pentru guvernanti.
Întreaga practica a reformei din tarile central-est-europene a demonstrat ca acel guvern care face reforma, dupa toate regulile jocului, va suporta consecintele politice ale unei crize de popularitate care va fi cu atât mai mare cu cât guvernantii vor comunica mai putin cu cetateanul. În unele tari, din pricina acestei eroziuni la nivelul imaginii, a fost nevoie de succesiunea a doua sau mai multe guverne pentru ca reforma sa ajunga în punctul de unde i se pot vedea roadele.
     În acest context ar fi ilogic, amoral si inutil sa mentinem în stare de atrofiere un sector social atât de important ca organizatiile neguvernamentale, doar de frica unui raspuns mai dur si mai organizat la privatiunile impuse de reforma. Daca vrem cu buna credinta sa constituim un organism social sanatos, trebuie sa-i punem la dispozitie tot ceea ce îi este necesar, inclusiv anticorpii. În România, pretul platit de oameni pentru reforma este mult prea mare ca sa putem accepta în final numai o jumatate de rezultat.
     Nu putem încuraja privatizarea fara sa încurajam sindicatele, nu putem încuraja piata fara sa încurajam organizatiile consumatorilor, nu putem investi în industrie fara sa tinem seama de un control ecologic din partea societatii civile, nu avem voie sa vorbim despre drepturile omului daca nu le dam oamenilor dreptul sa vegheze la respectarea lor.
     Trebuie spus ca organizatiile neguvernamentale pot fi cu adevarat „câinii de paza” ai democratiei prin promovarea respectului pentru valorile democratice si drepturile omului, a solidaritatii, cinstei, loialitatii si tolerantei. Acestea sunt bunuri care fac parte din ceea ce numim capitalul institutional al unei societati si explica functionarea acesteia pe termen lung. Din pacate, deseori aceasta contributie nu este suficient recunoscuta si apreciata. Si nici statistica oficiala nu este capabila sa surprinda aceasta contributie a organizatiilor neguvernamentale la productia de bunuri intangibile a lumii.
     Organizatiile neguvernamentale au de jucat un rol important chiar în domeniul economic. În România, si sunt sigur ca si în celelalte tari foste comuniste reprezentate aici, ele au oferte tentante si o serie de cereri importante în domeniul unor servicii. Sondaje de piata, studii ecologice sau de comunicare, recalificarea somerilor, sprijinirea categoriilor defavorizate, campanii de informare pentru consumatori sau alegatori, iata numai câteva dintre domeniile în care sectorul tertiar non-profit din România a raspuns unor nevoi publice specifice.
     Optiunea pentru organizatiile neguvernamentale este, în acelasi timp, o optiune pentru democratie si pentru economia de piata. Cele doua rezultate urmarite explicit de reforma sunt subordonate interesului public si aceasta înseamna ca nici statul si nici societatile comerciale nu pot afecta interesul cetateanului fara a fi sanctionate. Sprijinirea si ascultarea organizatiilor neguvernamentale înseamna întelegerea rolului constructiei institutionale si a ceea ce numim capital social, fara de care nu se poate concepe nici dezvoltarea si nici modernizarea. În ultima instanta, ceea ce va da masura performantelor pe termen lung ale societatii va fi calitatea texturii institutionale si sociale.
     Pâna în 1989, la despartirea de comunism, România nu a dezvoltat nici o forma de organizare a societatii civile demna cu adevarat de acest nume. Cetateanul a fost obisnuit cu o adevarata filosofie a neimplicarii, careia i se potriveste foarte bine un citat din Marx. Ce-i drept, din cunoscutul comedian american Groucho Marx: „Nu voi face parte niciodata dintr-o asociatie care accepta sa aiba un membru ca mine”.
      În primii sapte ani de post-comunism, atitudinea statului român fata de organizatiile neguvernamentale a demonstrat dezinteres si subestimare. A fost creat un cadru legal minimal pentru asocierea indivizilor, dar dialogul dintre aceste asociatii si stat a fost strict formal. Absenta unei legislatii referitoare la sponsorizare, a blocat activitatea organizatiilor neguvernamentale. Pe de alta parte, au fost create organizatii-oglinda dependente de cercurile Puterii. Noi le numeam GNGO „Gouvernamental – Non Gouvernamental Organizations”. Scopul lor declarat era sa participe la monitorizarea alegerilor sau a respectarii drepturilor omului, dar, în fapt, ele împiedicau tocmai aceasta monitorizare, cosmetizând realitatea conform dorintelor oficiale. Alte asociatii au fost create în scopul spalarii banilor murdari, compromitându-se în mare masura statutul ONG în opinia publica.
      Treptat s-a creat si s-a adâncit o falie între stat si societatea civila, a carei nastere si evolutie au fost marcate permanent nu de dialogul cu statul, ci de opozitia fata de el. Ca urmare, principalul coagulant al opozitiei politice din România a fost, vreme de sapte ani, o organizatie de tip forum, Conventia Democrata din România, care grupa, alaturi de partide si de Uniunea Democratica a Maghiarilor din România, un mare numar de asociatii, începând cu Alianta Civica si Asociatia Fostilor Detinuti Politici si continuând cu asociatii reprezentative ale revolutionarilor din decembrie ’89, ale medicilor, profesorilor, taranilor proprietari sau somerilor.
     În alte tari din centrul Europei, atitudinea statului fata de ONG a fost total diferita, în strânsa legatura cu faptul ca noii conducatori, dupa 1989, proveneau din societatea civila, pentru ca aceasta se putuse structura mai înainte de caderea comunismului. În Cehia, de pilda, 1% din veniturile obtinute în urma privatizarii era destinat sustinerii acestui sector, iar în Ungaria cetatenii aveau dreptul sa orienteze 1% din impozitele pe care le plateau catre o organizatie neguvernamentala.
      Pentru noua putere politica instaurata la Bucuresti în urma alegerilor din noiembrie 1996 este foarte clar ca o autosustinere pe termen lung a sectorului neguvernamental, în beneficiul societatii, nu poate fi posibila în actualele conditii economice fara un pact de colaborare între sfera executivului cu aparatul sau birocratic, pe de o parte, si sectorul non-profit, pe de alta parte. De aceea, în termen foarte scurt, atât Presedintia, cât si Guvernul de la Bucuresti au creat în premiera organisme speciale care sa cultive relatia si dialogul cu organizatiile neguvernamentale.
      Daca acestea sunt liniile generale ale dimensiunii politice a fenomenului, ramân de discutat în continuare doua dimensiuni intrinseci: cea sociala si cea financiara. Neguvernamentalul presupune disponibilitatea indivizilor de a se asocia în vederea promovarii unor interese comune. Aceasta disponibilitate variaza de la o tara la alta sau de la o zona la alta în functie de traditie, grad de educatie sau gradul de acumulare a unor probleme care vizeaza interese comune. Structuri viabile nu pot exista în afara unei tendinte preponderente catre asociativitate si aceasta nu numai în momente de criza, ci si în viata de zi cu zi construind ceea ce sociologii numesc un capital social.
      Plecând de la o mentalitate colectiva profund deteriorata de comunism, mai ales sub aspectul implicarii sociale, România a izbutit sa faca repede primii pasi spre asociativitate recuperând o serie de traditii interbelice. La ora actuala, unul din zece români face parte dintr-o structura asociativa.
     Exista aproape 25.000 de organizatii înregistrate. Desigur, asemenea aspecte cantitative nu exprima integral si nici realist fondul problemelor cu care se confrunta organizatiile neguvernamentale din România. Foarte multe dintre ele sunt formale, unele sunt încercari esuate, dar, oricum, trebuie sa fim bucurosi în fata acestei miscari de regenerare a societatii civile.
     Tot în acest plan al dimensiunii sociale, un al doilea aspect, mult mai concret si mai îmbucurator pentru viitorul sectorului tertiar non-profit, este evolutia spiritului filantropic. Statisticile arata ca în Statele Unite cea mai mare parte a fondurilor colectate de aceste organizatii provine nu de la fundatii sau corporatii, ci din donatii particulare.      Din nefericire, cetateanul român este mult, mult mai sarac. Cu toate acestea, el, în mod surprinzator, gaseste resurse pentru a dona. Sondajele recente arata ca unul din cinci români a facut o donatie în ultima saptamâna. Si aceasta în conditiile în care nu exista înca o legislatie corespunzatoare, care sa deduca asemenea donatii din veniturile impozabile. Noile prevederi legale la care se lucreaza în prezent tin cont de aceasta tendinta care vine din societate nu numai de la nivelul persoanelor juridice, ci si de la nivelul persoanelor fizice.
     Statisticile occidentale care iau în calcul tari cu un sector neguvernamental dezvoltat (Marea Britanie, Italia, Japonia, Franta, Germania, Statele Unite) arata ca un procent de 3,4% din populatia activa este angajata în activitati economice în cadrul organizatiilor neguvernamentale.
     În aceste tari mentionate, autogenerarea de venit este principala sursa de fonduri a organizatiilor neguvernamentale, cu ponderi care variaza în functie de domeniul de activitate, între 66% pentru cultura si activitati recreationale si 33% pentru sanatate, din totalul veniturilor acestor organizatii. Pe locurile urmatoare se afla sursele guvernamentale, predominante în sectorul sanatatii si al serviciilor sociale si, în sfârsit, donatiile private, reprezentând în medie, pentru 16% din venituri.
     Care este, în acest context, realitatea din România? Pe de o parte, functioneaza multe organizatii nascute ca un reflex, în urma decompresiei politice sau culturale sau ca un raspuns la o serie de nevoi sociale imperioase. Ele au functionat, de cele mai multe ori, sporadic, cu un numar minim de fonduri, strânse accidental si nesistematic. La ora actuala, exista însa o serie de organizatii neguvernamentale puternice, modelate dupa metode occidentale, dar depinzând, în cea mai mare parte, de finantarea unor organisme din statele dezvoltate.
     Plecând de la descrierea acestei situatii, ne punem întrebarea fireasca: ce se va întâmpla în viitor?
     Dincolo de efectele benefice a ceea ce gândim ca vor aduce reformele economice si politice, deci o dezvoltare durabila, cred ca exista trei solutii principale pentru a asigura pe termen lung viabilitatea organizatiilor neguvernamentale în România.
     Prima se refera la prestarea de servicii platite catre autoritati, fie ele centrale sau locale, pe baza de contract. Aceasta solutie are o logica economica clara: statul satisface o cerinta a pietei pe care nici el si nici societatile comerciale nu o pot satisface în conditii mai bune si mai ieftine iar, în paralel, se acorda credit si vocatiei participative a membrilor organizatiilor neguvernamentale. Este o solutie recomandabila mai ales organizatiilor care activeaza în domeniul social.
     Aplicarea pe scara larga a acestui sistem presupune existenta unui numar suficient de mare de organizatii capabile sa ofere servicii competitive, care sa justifice cheltuirea banului public în aceasta directie. Pe de alta parte, exista si voci care sustin ca institutionalizarea acestui tip de solutie ar vicia natura independenta a organizatiilor neguvernamentale, generând un reflex clientelar.
     O a doua solutie este cea a sponsorizarii fie pe plan local, fie pe plan national. Odata cu liberalizarea economiei, fie ea si timida, au aparut si primele semne de mecenat, iar în conditiile accelerarii tranzitiei si liberalizarii este de asteptat ca acest fenomen sa se amplifice. Evident, pentru a genera organisme solide de tipul si modelul Fundatiilor Carnegie, Ford sau Rockefeller, este nevoie ca societatea româneasca, si cred eu, si societatile tarilor foste comuniste reprezentate aici, sa-si adapteze cadrul legislativ, stimulând, prin mecanisme fiscale specifice, donatiile si caritatea.
     În fine, o a treia solutie ramâne autofinantarea prin activitati comerciale. În conditiile actuale, însa, o organizatie neguvernamentala din România face fata cu greu unei competitii comerciale efective si are nevoie de conditii de piata preferentiale. Din pacate, exista destule situatii în care autofinantarea prin activitati comerciale a ajuns sa denatureze adevaratul scop al ONG, devenind un scop în sine. N-as fi cinstit daca nu as prezenta si acest aspect de care m-am lovit nu o data în actiunea împotriva coruptiei. El priveste atât organizatii neguvernamentale finantate din România, cât si unele dintre cele finantate din strainatate. Dar nu insist asupra acestui lucru, tocmai pentru ca sunt si multe exemple fericite care ne arata ca se poate si altfel. În orice caz, trebuie sa recunoastem ca, în România, organizatiile care au izbutit sa obtina piata si competentele necesare unei adevarate autofinantari reprezinta deocamdata doar o mica exceptie.
     În plus, exista riscul ca aceia care îsi dezvolta competentele exceptionale într-un domeniu sau altul sa nu poata scapa tentatiei de a se metamorfoza în societati comerciale aducatoare de profit. Acesta nu este însa un lucru rau, pentru ca face parte dintr-un mers natural al transformarii, care poate sa pregateasca elemente si structuri în domeniul economiei de piata.
     Mai exista o problema careia îi acord o atentie deosebita. Organizatiile neguvernamentale solicita, în acest moment, facilitati fiscale pentru activitatile productive pe care le desfasoara, tinând seama de scopul social carora le sunt afectate veniturile. Ele au în mare masura dreptate, dar aceste facilitati fiscale sunt un instrument cu doua taisuri.
    În primul rând, o asemenea legislatie trebuie sa aiba la baza studierea ponderii organizatiilor neguvernamentale pe diferite tipuri de servicii, ca si tipul activitatilor protejate, în asa fel încât sa nu fie disturbat echilibrul concurential, si asa fragil, care are un rol esential în crearea unei economii de piata.
În al doilea rând, se creeaza un canal de patrundere pentru afaceristi verosi care poate deveni periculos. Chiar în conditiile actuale, cazurile în care oameni de afaceri lipsiti de scrupule au folosit organizatiile neguvernamentale pentru operatiuni comerciale clandestine nu au fost putine. Rau gestionate, asemenea facilitati fiscale ar da o lovitura catastrofala imaginii spatiului neguvernamental.
     Desigur, obtinerea de fonduri presupune si creativitate în ceea ce priveste tehnicile de comunicare folosite. Donatiile individuale pot fi rezultatul unor operatiuni de corespondenta personalizata, bazate pe cataloage sau pe baze de date. Mai pot fi folosite si tehnicile virarilor de bani electronici prin intermediul Internetului. Sunt înca insuficient exploatate mijloacele specifice unui show-bussines, cum ar fi concertele sau editarea de casete si CD. Problema este cum le aplicam.
     Autosustinerea sferei neguvernamentale în România este o problema de rezolvat prin vointa politica, pe de o parte, dar si prin perfectionarea managementului propriu acestor organizatii. Pentru ca situatia lor este delicata. Fiind utile social, ele trebuie sa intereseze cu adevarat statul. În acelasi timp, independenta lor reala trebuie aparata si consolidata fata de orice structura statala.
     Pentru societatea româneasca, asa cum o concepem si o construim astazi, a sosit vremea constituirii unui puternic segment neguvernamental, dupa modelul societatilor democratice dezvoltate. Desigur, greutatile care stau în calea constituirii unui astfel de segment sunt mult mai multe decât cele pe care am încercat sa le descriu aici. Dar, cum spunea cândva Victor Hugo: „Exista ceva mai puternic decât toate armatele din lume: o idee careia i-a venit timpul”.

Cu saptezeci de ani în urma, un ziarist american, martor al revolutiei bolsevice, publica o carte intitulata Cele zece zile care au zguduit lumea. Acele zece zile au deschis calea unei fracturi a Europei care a parut multa vreme ireversibila fiindca a însemnat o fractura între libertate si represiune, între democratie si egalitarismul nivelator al comunismului.
     Prea aproape de noi pentru a le putea sesiza adevarata dimensiune istorica, recent au avut loc o serie de evenimente pe care le-as numi cele zece zile care au stabilizat Europa: 21 mai, Kiev, reconcilierea istorica dintre Polonia si Ucraina; 25 mai, Bucuresti, confirmarea reconcilierii istorice dintre România si Ungaria; 27 mai, Paris, Actul Fondator semnat de Alianta Nord-Atlantica si Federatia Rusa; 28 mai, Haga, cincizeci si doi de sefi de stat si de guvern comemoreaza planul Marshall, conturând viitoarea structura a unui continent nedivizat; 28 si 29 mai, Sintra, se stabilesc raporturi privilegiate între NATO si Ucraina; 31 mai, Kiev, se semneaza tratatul dintre Ucraina si Federatia Rusa; 2 iunie, Constanta, semnarea tratatului dintre România si Ucraina.
     Aparent paradoxal, dinamica si accelerarea vizibila a solutiilor pasnice sunt în considerabila masura opera unei mari organizatii militare si politice – Alianta Nord-Atlantica. Un vechi dicton latin spunea: si vis pacem, para bellum – daca doresti pacea, pregateste-te pentru razboi. Niciodata aceasta fraza nu a fost atât de credibila ca în ultimele cinci decenii, când pacea a putut fi asigurata datorita existentei Organizatiei Tratatului Atlanticului de Nord. Dar, departe de a fi o simpla coalitie în jurul unor arme din ce în ce mai sofisticate, NATO a fost conceputa si s-a dezvoltat pâna azi ca o alianta în jurul unor valori: democratia reprezentativa, pluralismul politic, libertatea initiativei economice, apararea drepturilor omului, toleranta si dreptul la diferenta.
     Conjunctia acestor valori a definit, multa vreme, civilizatia occidentala. Ele trebuie sa devina un patrimoniu al întregii Europe, pentru ca ele sunt, toate împreuna si fiecare în parte, singurele valori pe masura omului si demne de acesta.
     La polul opus, comunismul – sub care au trait vreme de cinci decenii tarile din Europa Centrala si de Est – a fost o forma de dominatie, un instrument de anulare a valorilor si de încalcare brutala a libertatilor fundamentale. Sa nu uitam însa ca aceasta fractura dintre extremul Occident al Europei si zona centrala a continentului nostru a venit dupa o lunga perioada de dezvoltare a civilizatiei europene care, mai ales dupa primul razboi mondial, începuse sa-si arate tot mai vadit unitatea. A fost o fractura de natura politica, o frontiera strategica între o Europa atasata consecvent valorilor democratice si o alta Europa, a carei clasa politica contesta vehement aceste valori.
     Pacea de dupa ultimul razboi mondial a fost repartizata tarilor din Europa Centrala conform dorintelor marilor învingatori fara prea multe consideratii privind participarea lor într-o tabara sau alta ori privind contributia la obtinerea victoriei. Odata cu aceasta pace, le-a fost destinat si un statut de apartenenta la unul dintre polii ordinii care a urmat razboiului. Pentru unele dintre aceste state, apartenenta a fost extinsa pâna la încorporarea lor în Uniunea Sovietica sau pâna la refuzul acceptarii desprinderii lor din federatiile multinationale din care faceau deja parte.
     Daca statele mici din Vestul si Nordul Europei, daca Austria si Grecia în Sudul continentului au beneficiat de sprijinul democratic al Statelor Unite, Frantei sau Marii Britanii, iar mai târziu si de cel al Germaniei, celelalte state din Europa Centrala si de Sud-Est au stat sub influenta mult mai dramatica a autoritatii comunismului sovietic.
     În istoria acestei parti a continentului, Praga a reprezentat nu doar pivotul rezistentei la ocupatia straina, ci si simbolul eliberarii pasnice de comunism. În acelasi timp, Praga are pentru noi valoarea unui simbol de identitate regionala. Iata de ce cred ca analiza problemelor de securitate în Europa Centrala pe care o facem astazi împreuna nu-si putea gasi o gazda mai potrivita.
     Sfârsitul Razboiului Rece a acordat o sansa istorica vechilor sau recentelor state central-europene, aceea a propriei alegeri a sistemului national de securitate.
     Libertatea alegerii este însa limitata, printre altele, de capacitatea militara a fiecarui stat si de potentialul sau de aparare. Pentru statele care si-au dobândit independenta în ultimii ani, precum si pentru cele care au apartinut Pactului de la Varsovia, acest potential si în special cultura de aparare nationala au fost alterate, pe parcursul a cel putin doua generatii, de starea de dependenta fata de blocul militar comunist. De aceea, începând cu anii 1990-1991, una dintre prioritatile strategice ale statelor central-europene a fost modernizarea fortelor armate iar, pe de alta parte, cautarea unui sprijin în singura institutie de aparare colectiva credibila.
     Calea fireasca prin care tarile din Europa Centrala si-au recuperat traditiile democratice a demonstrat ca fractura produsa acum cinci decenii nu a fost una de ordin structural. Modul în care statele aflate pâna nu demult în spatele Cortinei de Fier au interpretat mesajul largirii Aliantei Nord-Atlantice este marturia cea mai convingatoare a faptului ca înstrainarea celor doua Europe nu a fost decât un proces conjunctural.
     Pot afirma fara teama de a gresi ca procesul de largire a NATO nu s-a facut si nu se va face de la Vest spre Est, ci de la Est spre Vest. Altfel spus, el nu are la baza o expansiune a aliantei, ci, dimpotriva, se întemeiaza pe o vointa de aderare constienta si libera a statelor candidate. În fapt si, poate, în mod paradoxal, raspunsul cel mai rapid si mai entuziast la initiativa de extindere a Aliantei nu a venit în primul rând din tarile de pe fosta linie de fractura, ci dinspre statele situate mai spre Est: România si Tarile Baltice.
     Probabil ca aspectul cel mai uimitor în procesul de extindere a NATO este acela ca, înainte de a fi sigure ca vor deveni membre, majoritatea tarilor candidate din Europa Centrala au îndeplinit aproape toate conditiile cerute de obiectivele de baza ale organizatiei. Daca NATO ar fi fost o simpla organizatie militara, ele nu ar fi fost în masura sa îndeplineasca aceste obiective decât în interiorul aliantei. Dorinta de integrare în NATO a determinat crearea unui sistem regional de securitate pe care în alte timpuri doar Alianta ar fi putut sa îl asigure.
     Initiativa Central-Europeana, Acordul Central-European de Liber-Schimb, Tratatul polono-ucrainean, Tratatul româno-ungar si cel româno-ucrainean au creat deja un tesut politic comun pentru o zona chiar mai larga decât cea pe care suntem obisnuiti în mod traditional sa o cuprindem în Europa Centrala.
     Toata aceasta tesatura convergenta de acorduri si tratate, care nu a fost dirijata dintr-un centru unic de comanda, demonstreaza ca un întreg capitol de gândire strategica a raporturilor dintre state si dintre zonele geopolitice a luat sfârsit. La sapte ani dupa caderea totalitarismului, Europa Centrala este în masura sa transmita lumii un mesaj propriu. Pentru statele acestei regiuni, noul nume al securitatii este diminuarea saraciei. Nici imperiile, nici armatele nu mai sunt astazi dusmanii nostri, ci subdezvoltarea, coruptia, pietele financiare clandestine, traficul de droguri si de arme, crima organizata si terorismul.
     Dincolo de imperfectiunea transformarilor economice si sociale din tarile Europei Centrale si dincolo de diferentele lor de parcurs din ultimii ani, experienta noastra ne-a condus la o întelepciune comuna care poate sa îmbogateasca Alianta Nord-Atlantica. Vreau sa spun ca sunt constient de tot ceea ce NATO este capabil sa ne ofere, dar sunt convins, în acelasi timp, ca prezenta în sânul Aliantei nu va duce numai la o sporire cantitativa a acesteia ci, în egala masura, la o crestere calitativa.
     Ar fi extrem de nelinistitor daca, printr-un fel de chirurgie politica si strategica, Europa Centrala ar fi sectionata în state pregatite si state nepregatite pentru NATO. Ar ramâne în afara Aliantei nu numai o tara sau alta, ci tocmai lucrul cel mai pretios pe care l-a oferit Europa Centrala: aceasta experienta fundamental comuna a schimbarii care este, în ultima instanta, indivizibila. S-ar distruge astfel tocmai tesutul de care am vorbit, iar vechea frontiera ar fi pur si simplu înlocuita de una noua, mai putin militarizata desigur, dar tot atât de concreta ca si cea care prelungea, de la Marea Baltica la Marea Adriatica, Zidul Berlinului. A te rezuma sa deschizi o usa dincolo de o cortina pe care istoria a smuls-o înseamna, în cele din urma, sa lasi ca aceasta cortina sa se refaca, fie si numai în parte.
     Problemele din aceasta parte a lumii sunt în mod esential aceleasi. Geografia strategica, geografia politica si geografia economica a lumii tind sa devina din ce în ce mai simple. A complica geografiile, a institui alte bariere, valuri si porti întredeschise constituie, fara îndoiala, un risc greu de asumat. Fireste, nu este vorba despre un risc militar, despre o securitate amenintata, despre o stabilitate pusa la îndoiala. Este vorba despre riscul de a considera din nou ca valorile democratiei, pluralismului, pietei libere si drepturilor omului constituie o exceptie occidentala, patrimoniul exclusiv al unui Occident care s-ar dovedi, în final, mai putin ambitios decât l-au vazut, vreme de decenii, popoarele din cealalta parte a Europei.
     Daca popoarele Europei Centrale au gasit în ele însele forta de a pune capat regimului totalitar, aceasta s-a datorat si faptului ca ele siau ales ca model marea familie a democratiilor occidentale, al carei simbol este NATO. Ca si celelate popoare ale Europei Centrale, românii vor sa împarta cu aceste democratii experienta pe care au acumulat-o si respectul valorilor pentru care au luptat.
     Vointa statelor membre ale Aliantei de a fi garantele internationale ale democratiei si libertatii, exprimata înca din anul 1949, reprezinta motivul principal pentru care România doreste sa devina ea însasi membru NATO. Aceasta dorinta a României este sustinuta prin actiunile sale concrete în plan politic, diplomatic si militar.
În urma unor initiative si actiuni energice si consecvente, tara mea se situeaza acum la intersectia privilegiata a unui sistem complex de initiative de cooperare politica si economica. Avem în vedere trilateralele Polonia – Ucraina – România, România – Ucraina – Republica Moldova, România – Bulgaria – Grecia. În acelasi timp, România este o punte între Zona Cooperarii Economice a Marii Negre si Acordul Central European de Liber Schimb.
     Situarea României la intersectia unor axe geopolitice si strategice face ca ea sa fie „nodul” care închide în mod coerent reteaua de securitate din zona, asigurând totdata fluidizarea relatiilor si buna comunicare operationala dintre flancurile Aliantei.
     În societatea româneasca, aderarea la Organizatia Tratatului Atlanticului de Nord nu este privita ca o protectie împotriva unei amenintari, ci ca o regasire a unei identitati de care s-a simtit, vreme de cinci decenii, pe nedrept lipsita. NATO nu reprezinta pentru noi un adapost, ci o comunitate de valori.
România a mostenit o situatie complexa datorata nu atât influentei comuniste sovietice, fata de care a avut o politica relativ independenta, cât mai ales autarhiei irationale la care a fost constrânsa de comunismul intern. Chiar daca propria cultura militara a fost ferita, începând cu anii ’60, de amprenta sovietica, ea nu a cuprins experienta realizata în Vest în toti acesti ani.
     Modernizarea militara s-a dovedit a fi cea mai rapida dintre componentele reformei din România. Traditiile si valorile militare nationale, pastrate în mare masura nealterate chiar si în anii comunismului, au usurat accesul la cultura militara occidentala care a fost asimilata pe toata scara ierarhica a corpului militar. În numai câtiva ani, reforma armatei a cuprins atât schimbarea radicala a structurii de comanda si control, cât si configuratia unitatilor de lupta. Vocatia de pace si solidaritate a ostasilor români a fost exprimata cu succes, începând din 1991, în misiuni internationale de pace si management al crizelor, atât pe continentul european, cât si în Africa sau Golful Persic.
     Sunt convins ca rolul predominant pe care îl au astazi în NATO valorile democratice în comparatie cu dimensiunea sa pur militara va reusi sa asigure în cele din urma depasirea reticentelor pe care Rusia, o mare putere apartinând Europei, le are fata de extinderea Aliantei. Reticenta sau temerile pe care Rusia le-a exprimat fata de integrarea statelor baltice în Alianta Nord-Atlantica ma îndeamna sa evoc aici o experienta de politica interna.
     Vreme de sapte ani, partidele care au condus România dupa prabusirea regimului totalitar au acuzat partidele democratice din opozitie de tendinte revansarde, de intentia de a crea haos si instabilitate economica si sociala. Singura posibilitate practica de a demonstra falsitatea acestor acuzatii a fost preluarea efectiva a puterii de catre opozitia democrata, prin alegeri libere si corecte. Într-adevar, nici una din temerile vehiculate de adversarii nostri nu s-a adeverit.
     Am dat acest exemplu pentru ca el poate fi extins în plan est-european. Largirea Aliantei Nord-Atlantice prin cuprinderea unui prim val de state nu va însemna o diminuare a sanselor de integrare pentru statele baltice. Dimpotriva. Din momentul în care un NATO largit va deveni o realitate, Rusia va constata ca actualele ei temeri nu sunt justificate si ca, departe de a reprezenta o amenintare, Alianta largita ofera posibilitati de cooperare mult îmbunatatite.
     De altfel, în zilele noastre apartenenta la NATO poate fi considerata o optiune care tine în primul rând de politica interna a unui stat. Problemele pe care le vizeaza aceasta optiune nu sunt exclusiv militare. Astazi tarile nu se mai confrunta cu pericolul unei ocupatii militare straine ci cu amenintarea de a fi învinse economic. Marile primejdii sunt si vor fi mult timp legate de stabilitatea sistemului financiar-bancar, de stabilitatea relatiilor sociale, de nivelul coruptiei si al crimei organizate care genereaza haos.
     A intra în NATO înseamna a opta definitiv pentru o economie si un sistem social solide, capabile sa sustina efortul de integrare fara a genera crize profunde.
     Pe un alt plan, care tine tot de politica interna a statelor candidate din Europa Centrala, integrarea în NATO va fi si un scut împotriva primejdiei reprezentate de ascensiunea national-comunismului care s-a hranit mereu din exacerbarea unor pericole interne si externe, reale sau inventate.

Bun venit Preşedintelui Clinton

Ne aflăm împreună într-un loc care este un simbol al libertăţii, într-un loc în care s-a murit pentru libertate.
În această piaţă, în decembrie 1989, mii de oameni au înfruntat  tancuri şi gloanţe cu pieptul şi cu mâinile goale, în numele unor valori pentru care mulţi dintre părinţii şi bunicii lor au murit în închisorile comuniste sau în singurătatea exilului.
Ne aflăm împreună într-un loc care este un simbol al democraţiei. Pe această peluză au stat săptămâni la rând greviştii foamei; de la acest balcon au vorbit săptămâni la rând înalte personalităţi ale ştiinţei şi culturii româneşti, au vorbit muncitori şi ţărani veniţi din toate colţurile ţării şi tineri, foarte mulţi tineri, studenţi şi elevi. Aici am descoperit forma supremă a libertăţii, solidaritatea umană.
Ne aflăm împreună într-un loc care este şi un simbol al credinţei. În această piaţă, în faţa armelor, tinerii au strigat: „Cu noi este Dumnezeu!”. Au crezut, au rezistat, au luptat.
Şi tot aici, când democraţia a învins definitiv, în noiembrie 1996, ne-am rugat şi ne-am îndreptat gândul spre Dumnezeu pentru a-i mulţumi. Aici, între Universitate şi Teatrul Naţional, simbolurile rezistenţei românilor prin cultură, îi spunem azi Bun Venit Preşedintelui Statelor Unite ale Americii, William Jefferson Clinton.
Peste un ocean aşezat între noi de Dumnezeu, s-a născut o punte construită de oameni: puntea valorilor comune în care credem şi pe care suntem capabili să le transformăm în instituţii, într-un Parteneriat Strategie SUA – România.
Aici, alături de noi, se află acum umbrele tuturor acelor români care au murit refuzând să creadă în minciună, umbrele celor care, de-a lungul a 45 de ani de comunism, au continuat să creadă doar în adevăr, în demnitate şi în drepturile omului. Credinţa lor a învins, iar faptul că se află aici un preşedinte american, primul preşedinte american care vizitează o Românie democrată, este încă o dovadă că acum ţara noastră, renăscută prin jertfă, are prieteni puternici şi adevăraţi.
Pentru mulţi oameni Statele Unite sunt în primul rând un model al reuşitei economice, o vitrină a economiei de piaţă, a eficienţei, a prosperităţii şi a forţei militare. Această imagine este reală, dar nu este completă, pentru că, în acelaşi timp, Statele Unite sunt şi promotorul luptei pentru libertate şi democraţie pretutindeni în lume. A avea un parteneriat strategic cu SUA este o onoare pentru orice ţară democratică.
În urmă cu câteva săptămâni, la Haga, am participat împreună cu Preşedintele Clinton la ceremoniile de aniversare a Planului Marshall – un simbol al renaşterii europene realizate cu sprijinul esenţial al unei Americi care nu a uitat niciodată continentul de baştină al celor mai mulţi dintre cetăţenii ei. Harta politică a lumii nu se mai împarte acum doar după graniţe naturale şi convenţionale, ea se redesenează în condiţiile în care oamenii din spaţii diferite şi mult îndepărtate cred în aceleaşi valori.
Thomas Jefferson, unul dintre părinţii fondatori ai revoluţiei americane, spunea că a te revolta împotriva tiraniei înseamnă a asculta de dorinţa lui Dumnezeu. Românii s-au revoltat împotriva tiraniei, dar au plătit cu sânge libertatea atât de mult dorită. Despărţindu-se definitiv de comunism, România vrea să clădească împreună cu Statele Unite un parteneriat solid, pornind de la valorile libertăţii şi democraţiei pe care le împărtăşim cu toţii.
În istoria lumii au existat mari strategi ai războiului, iar Statele Unite au avut parte de multe asemenea personalităţi. Dar, într-o lume care-şi orientează din ce în ce mai mult priorităţile spre cooperare şi coexistenţă, Preşedintele Clinton este un strateg al păcii. Este Preşedintele care a gândit deschiderea Alianţei Nord Atlantice către noile democraţii europene, făcând din aceasta punctul central al politicii sale externe. Este Preşedintele care a înţeles că România a optat definitiv pentru democraţie, economie de piaţă, pace şi tolarenţă. A venit la Bucureşti pentru a ne aduce personal acest mesaj.
La Madrid, Alianţa Nord Atlantică a declarat România ca un partener privilegiat pentru cel de-al doilea val al extinderii ei, cu condiţia ca reformele economice şi politice să nu se oprească. Noi ştim că aceste reforme nu se vor opri pentru că le-am gândit şi le-am dorit în primul rând pentru binele nostru. Nu ne vom opri pentru că poporul român doreşte să trăiască într-o ţară stabilă şi prosperă. Nu ne vom opri pentru că ne-am regăsit forţa şi încrederea în noi. Nu ne vom opri pentru că nu putem staţiona pe linii lăturalnice, aşteptând să treacă pe lângă noi trenul istoriei.
În şapte luni, România a dobândit o altă imagine în lume, imaginea adevărată a unei noi realităţi, iar acesta este în primul rând meritul românilor. De aceea, daţi-mi voie să vă mulţumesc încă o dată dumneavoastră, compatrioţilor mei, pentru eforturile pe care le faceţi zi de zi, pentru modul în care aţi înţeles că mai binele presupune sacrificii şi că a venit timpul să înlocuim definitiv vremea vorbelor cu vremea faptelor. Mă adresez acum celor care sunteţi în această Piaţă, dar şi celor care sunteţi în celelalte oraşe ale României şi până în cele mai îndepărtate sate ale ţării noastre, celor care ne privesc sau care ne ascultă, dar şi celor care muncesc sau sunt în suferinţă, celor din ţară şi celor răspândiţi în toate colţurile lumii, pentru a vă spune că numai datorită dumneavoastră am putut reprezenta cu demnitate şi onoare cauza României în lume. Mă înclin în faţa dumneavoastră şi vă mulţumesc. Datorită dumneavoastră este astăzi aici Preşedintele Statelor Unite ale Americii. Dumneavoastră, fiecare dintre dumneavoastră sunteţi, de fapt, gazdele lui şi dumneavoastră îl primiţi cu vechea şi calda ospitalitate românească.
A fi liber înseamnă, mai întâi de toate, a fi responsabil faţă de propriul tău destin. Sunt cuvintele unuia dintre românii care, cu mulţi ani în urmă, au ales Statele Unite ca pământ al împlinirii. Astăzi, România este liberă şi deplin responsabilă faţă de propriul ei destin.
România are astăzi relaţii prieteneşti cu vecinii ei, iar cetăţenii români au relaţii de respect şi bună înţelegere între ei, indiferent de originea lor, de etnia lor, de credinţa lor. Aceasta face ca România să fie astăzi un pilon de stabilitate într-o zonă încă frământată de neînţelegeri şi conflicte, de ură şi războaie.
Având la căpătâi o istorie milenară, românii vă asigură, domnule Preşedinte Clinton, că America va putea conta pe înţelepciunea, echilibrul şi bunul simţ românesc ori de câte ori va fi nevoie.
Într-o lume a interdependenţelor, nimic nu se poate face de unul singur. Există o singură cale: împreună spre mileniul trei.

Lumea Estului european a parcurs în ultimii opt ani un drum complicat si o istorie a carei dinamica accelerata impune o analiza responsabila, singura capabila sa întemeieze o strategie realista pe termen mediu si lung.
     Caderea Zidului Berlinului, simbolul eliberarii popoarelor din aceasta zona de constrângerile regimului comunist, precedata de perestroika si urmata de reorganizarea spatiului fost sovietic, a aparut ca o neasteptata implozie a sistemului comunist. Ea trebuie înteleasa nu doar ca o renastere a traditiei democratice în Europa estica, ci si ca un proces major în evolutia generala a democratiei; ca o imensa revolutie globala care a schimbat în mod radical configuratia politica a lumii.
     Trebuie sa recunoastem ca, la originea procesului de democratizare a Estului si Centrului european, nici unul dintre factorii politici participanti nu era cu adevarat pregatit pentru o asemenea eventualitate: nici actorii directi, adica tarile din zona si nici Occidentul în ansamblu. Posibilitatea ca divizarea continentului european sa înceteze în mod pasnic nu fusese examinata cu seriozitate în nici unul dintre scenariile strategilor militari ori ale analistilor politici, care imaginau mai degraba apocalipse decât renasteri.
     Faptul ca societatile noastre, sustinute de organizatii neguvernamentale din tarile cu vechi traditii democratice, au reusit sa-si reorienteze propria istorie fara pretul unei conflagratii majore iar aceasta reorientare a dus, dincolo de câteva cazuri particulare, la o instaurare pasnica a regulilor democratice fundamentale, legitimeaza dorinta participarii noastre ca parteneri cu drepturi egale la edificarea unei noi arhitecturi de stabilitate si cooperare pe continent. Fara efortul si, adesea, sacrificiul nostru nu ar fi posibila o asemenea constructie. De fapt, noi am avut, primii, viziunea unui spatiu euro-atlantic unificat si generator de pace; noi am purtat povara concretizarii acestei posibilitati prin reforma administratiei si a economiei nationale; noi am asigurat victoria politica a institutiilor si fortelor democratice. Este, de aceea, firesc sa fim parte integranta a unificarii de pe urma careia va beneficia întregul spatiu european si, dincolo de aceasta, lumea în întregul ei.
     Faptul ca acest proces de integrare a îmbracat, în prima etapa, forma unui parteneriat cu NATO în vederea extinderii Aliantei nu este de natura sa afecteze interesele nimanui, pentru ca el nu a fost si nu este numai rodul unei decizii din calcul strategic sau politic, ci expresia unei stari de spirit a societatilor noastre, reînviate sub semnul valorilor pe care lumea democratiilor libere le-a proclamat si le-a pus în opera.
     Dorinta fireasca a tarilor din Europa Centrala de a articula propriile institutii, propriile mentalitati, propriile valente de cooperare în spatiul libertatii si democratiei traditionale transcede cadrul precis al structurilor politico-militare euro-atlantice si priveste mai ales catre procesul de stabilizare, de cooperare si de edificare a unui continent unitar si armonios pe care NATO, alaturi de alte organizatii din aceeasi familie – Organizatia pentru Securitate si Cooperare în Europa sau Consiliul Europei – nu au încetat sa-l promoveze.
     Dincolo chiar de aceste aspiratii, o noua logica a politicului se impune în partea noastra de lume si aceasta logica este fundamentul care ne permite sa descifram corect evenimentele, sa le organizam în proiecte de viitor.
Mai bine de un mileniu, singura logica pe care o recunostea rationamentul politic a fost logica binara, a tertiului exclus. În raporturile dintre state, expresia dominanta a acestei logici a fost teoria jocurilor de suma nula, în care ceea ce câstiga unul dintre parteneri se scade, irevocabil, în paguba adversarului.
     Generatiile postbelice au experimentat nu doar geometriile neeuclidiene si logicile plurivalente, ci si, tot mai mult, o logica a jocului politic în care ceea ce câstig eu se aduna, nu se scade din câstigul partenerului meu. Acesta a fost principiul care a facut sa functioneze instantele de cooperare euro-atlantice. Aceasta este logica reuniunii noastre de azi. Aceasta este si logica pe care România se straduieste sa o promoveze în dezvoltarea unei politici de solidaritate si de cooperare regionala, menita sa consolideze si sa fructifice stabilitatea zonala ca parte a stabilitatii continentale si euro-atlantice, sa construiasca o retea de articulari reciproc avantajoase, o tesatura vie de comunicare si de cooperare.
     Pentru a evita cadrul nu o data greu de gestionat al jocurilor politice binare, am propus partenerilor nostri o schema trilaterala de acorduri politice care sa permita, asemeni unor ferestre de descarcare, o echilibrare reciproca în care fiecare dintre parteneri devine, dupa caz, extrema sau termen mediu. Flexibilitatea acestor structuri si, deopotriva, capacitatea lor stabilizatoare par sa fi suscitat interesul si adeziunea multor tari din zona, între care ma bucur sa reamintesc acordul de cooperare trilaterala cu Ucraina si Republica Moldova, ca si faptul ca am folosit chiar prilejul acestei reuniuni pentru a pune bazele unei cooperari de acelasi gen între România, Ucraina si Polonia.
     Toate aceste eforturi de instaurare a unui climat de cooperare si de încredere reciproca în aria noastra central- si sud-est europeana sunt parte integranta a procesului pe care l-am demarat dupa 1989, când vointa noastra s-a desfacut ireversibil din chingile cu care totalitarismul o sufocase. Aceastei desfaceri, dureroase si adesea prea lente, i s-a spus „tranzitie”'. S-ar parea ca, cel putin în tarile Europei Centrale si de Est, am intrat acum într-o noua faza istorica pe care as numi-o „post-tranzitie”.
     Post-tranzitia nu înseamna ca am ajuns la liman si ca am parcurs în întregime drumul de la totalitarism la democratie. Post-tranzitia înseamna ca, având la îndemâna institutiile si mecanismele democratice si insistând pe continuarea reformei si a proceselor democratice, societatile noastre au acum capacitatea de a juca un rol mai clar definit în arhitectura de securitate continentala si transcontinentala. Am obtinut calificarea si legitimitatea participarii, ca parteneri a caror vointa este respectata si a caror voce este ascultata, la construirea proiectelor unui viitor comun.
     Societatile, institutiile noastre au de înfruntat pericole grave, dintre care cel mai acut provine din proliferarea coruptiei si a crimei organizate. Riscul ca întregul edificiu al democratiei si institutiilor statului de drept, construite cu atâta truda, sa fie viciat, confiscat si deturnat de coruptie, trafic de influenta si bani murdari este cu atât mai mare cu cât fortele subterane care îi vehiculeaza nu sunt indiferente sau neutre politic, putând recurge oricând la demagogia izolationista si agresiva pentru a mentine sub control vechile lor feude locale.
     De aceea, statele noastre au datoria sa-si înaspreasca legile si sa-si consolideze instrumentele institutionale pentru a-si proteja cetatenii, viata si viitorul lor. Pentru ca aceasta criminalitate organizata nu respecta nici un fel de granite, trebuie ca, în efortul nostru de a promova libera circulatie a persoanelor, a bunurilor si a ideilor, sa prevenim subminarea si pervertirea bunelor intentii; sa construim bariere solide în calea retelelor transnationale care ne ameninta securitatea.
     Invit sefii de stat aflati aici sa ne unim într-un demers comun pentru un mediu social curat si cinstit. Sa imaginam si sa facem sa functioneze un sistem solid de cooperare pentru a apara sanatatea economiei, a societatii si a viitorului nostru comun.
     Sfârsitul utopiei înseamna începutul unui viitor realist. Poate fi un viitor bun si prietenos, daca învatam împreuna sa proiectam si sa construim, sa gândim creativ si sa actionam credibil si eficient. Avem o experienta istorica asemanatoare si sperante asemanatoare. Sa le cladim laolalta într-un viitor comun, pastrându-ne identitatea, traditiile si aspiratiile nationale.

Titlul de Doctor Honoris Causa pe care Universitatea din Liège mi-l confera astazi are pentru mine o semnificatie cu totul aparte. El are valoarea unui eveniment care întregeste cooperarea dintre Universitatile din Liège si Bucuresti, constituite aproape simultan în forma lor moderna si ale caror relatii traditionale depasesc un secol. În fine, se încununeaza o colaborare exceptionala în cadrul stiintelor pamântului, care a avut la baza programul de studii pentru titlul de inginer geolog, initiat în 1900, la Universitatea din Liège, de Max Lohest, membru al Academiei Regale din Belgia. De atunci, multi ingineri geologi si ingineri de mine, care au ocupat pozitii importante în industria resurselor minerale si energetice din România, si-au luat licenta si doctoratul la Universitatea din Liège.
     Întrerupta în 1945, aceasta colaborare s-a reluat între 1968 si 1974. Profesorii Evrard, Bartholomé, Bourguignon, Belière si tinerii asistenti pe atunci, profesorii de azi Dimanche, Duchesene, Thorez au cunoscut la fata locului structurile geologice din România. De asemenea, multi eminenti tineri geologi români, azi profesori si cercetatori cunoscuti în tara noastra si în lume, au putut face stagii de specializare la Liège. Întrerupta din nou, odata cu înasprirea dictaturii ceausiste, cooperarea s-a relansat, dupa caderea comunismului, prin proiecte coordonate în comun.
     Închei aceasta rememorare, amintind ca, la 8 iunie 1925, Academia Româna l-a ales membru corespondent pe Paul Fourmarier, profesor de geologie la Scoala de Mine si la Facultatea de Stiinte de la Universitatea de Stat din Liège. Discursul sau de receptie s-a încheiat cu cuvintele: „Fiti convinsi ca voi face tot ceea ce va sta în puterea mea sa fac cunoscuta mai mult scumpa dumneavoastra patrie, înalta valoare a stiintei românesti si marile calitati ale poporului român”. Dupa un arc în timp de 72 de ani, cuvântul meu de multumire pentru titlul pe care mi l-ati acordat se deschide sub semnul aceluiasi legamânt.
     Exemplul cooperarii între cercetatori, care studiaza împreuna o structura geologica europeana ce traverseaza frontierele, îmi întareste ideea pe care mi-am format-o ca student, ca profesor si apoi ca rector, si pe care sper sa o împartasiti, si anume ca spatiul universitar este, prin excelenta, un spatiu al comunicarii, un spatiu comunitar, un spatiu care apropie, un spatiu conceput nu numai pentru a transmite o stiinta abstracta, dar în aceeasi masura pentru a-i cunoaste si a-i întelege pe ceilalti, pentru a te cunoaste pe tine însuti. Faptul ca dintre cei cinci cercetatori care primesc astazi titlul de Doctor Honoris Causa al Universitatii din Liège, patru sunt laureati ai premiului Nobel pentru Stiinta si ca fiecare dintre noi provine dintr-o alta tara constituie înca un argument convingator.
     Dupa prabusirea regimurilor totalitare din Europa de Est, vointa naturala a tarilor Europei Orientale s-a putut manifesta liber. Dificultatile inerente procesului de tranzitie de la un sistem politic si economic la un altul, de o natura cu totul diferita de cele cunoscute pâna acum, nu au întârziat sa se arate. Daca aceste tari, care au fost numite, cred, pe nedrept, „cealalta Europa” si din care România face parte, nu pot înca sa afirme ca au îndeplinit toate criteriile economice si sociale ce le-ar putea alatura societatilor occidentale, exista ceva ce ne uneste într-un mod aproape direct, iar aceasta este cultura si civilizatia europeana carora le apartinem. La acest nivel, nu cred ca trebuie atât sa construim, cât, mai degraba, sa redescoperim, sa consolidam si sa aprofundam.
     Legatura ce ne uneste devine manifesta în momentul în care intelectualii din România si din Belgia, de exemplu, se întâlnesc. Dincolo de diferente, ei gasesc în mod natural si aproape imediat un limbaj comun si se recunosc spontan ca membrii ai aceleiasi familii spirituale. Tocmai în aceasta usurinta de a se întelege si de a se face întelesi se afla dovada incontestabila a faptului ca traim împreuna pe un continent ce nu are numai o dimensiune geografica, dar si o veritabila coerenta umana.
     Cunoastem rolul fundamental pe care institutia universitara si l-a asumat de-a lungul procesului de aprofundare al acestui spirit european care ne uneste, a acestei comunitati extinse care este Europa. Ce institutie ar putea oare reflecta mai bine lumea în care traim astazi? Înca de la începuturile sale, anuntând si prefigurând spatiul deschis al vremurilor prezente, Universitatea, tocmai prin vocatia sa universala, da masura convietuirii armonioase în diversitate, a întelegerii si a acceptarii celuilalt.
     Spatiul universitar si cel politic nu constituie, în opinia mea, doua universuri complet separate, lipsite de conexiuni si interactiuni. Spun acestea invocând experienta mea personala si cred ca pot dovedi existenta acestei legaturi intime si extrem de puternice între sfera academica si lumea politica. Sigur ca, la o prima vedere, nu exista aproape deloc puncte de întâlnire între aceste domenii.
     În calitate de om politic, datorez mult carierei universitare si profesiei de geolog. Ca geolog, m-am obisnuit sa recunosc valoarea timpului, am învatat sa cunosc greutatea trecutului; ca om politic, am datoria de a stima si de a aprecia fiinta umana, centru si subiect al oricarei politici responsabile. În calitate de geolog, am capatat obisnuinta de a lucra cu duratele lungi, cu obiecte aproape imuabile; în calitate de om politic, ma straduiesc sa acord întreaga atentie subiectelor dinamice si schimbatoare care sunt oamenii. Geolog, am datoria de a recupera trecutul; om politic, mi-am asumat raspunderea de a proiecta viitorul.
     Cred, asadar, ca politica trebuie sa se inspire din stiinta, de la care poate trage învataminte. Orice stiinta se organizeaza în jurul unor valori comune, cum ar fi dialogul, schimbul de idei, respectul fata de adevar. Orice stiinta întretine o anumita legatura tainica cu timpul. Prin acest raport deosebit, stabilit între oameni si timp, stiinta poate furniza oamenilor politici un exemplu. Cetateanul nu trebuie doar sa suporte actiunea timpului, nu trebuie sa fie numai obiectul timpului care curge. Cetateanul trebuie sa fie cel care da valoarea si masura timpului sau.
     Un universitar are datoria de a forma noile generatii. Un om politic poarta raspunderea deciziilor care angajeaza destinul comunitatii. Cei doi se întâlnesc asadar prin responsabilitatile asumate în fata viitorului, care va avea întotdeauna altitudinea celor care îl imagineaza.
     Universitatea nu si-a epuizat înca misiunea. Ea este obligata sa gaseasca în ea însasi resursele necesare pentru a da un nou elan lumii în care traim. O lume ce pare sa faca dovada triumfului democratiei, al libertatii si al cooperarii, o lume deschisa, o lume a comunicarii si a unei interactiuni permanente, o lume a carei miscare perpetua nu poate fi stavilita si în care izolarea echivaleaza cu o forma de sinucidere colectiva. Si, totusi, lumea aceasta nu este înca pregatita pentru globalizare.
     Mondializarea nu poate fi asimilata unor simple schimburi economice sau omologarii, prin dinamica pietei libere, a unor bunuri materiale, a produselor celor mai competitive. Dincolo de acestea, globalizarea reprezinta consacrarea unor valori universale, a unor bunuri simbolice, ea înseamna cunoastere si, deci, apropiere si întelegere. Miscarea extraordinara în care cu totii suntem implicati nu trebuie sa ne faca sa uitam ca în spatele oricarei actiuni se afla omul. În acest sens, Universitatea poate fi considerata un partener în efortul politic de reconsiderare a prioritatilor.
     Poate ca românii, cunoscând experienta dureroasa a totalitarismului, sunt mai în masura sa considere si sa resimta nevoia de a recentra eforturile si proiectele în jurul omului, al cetateanului. Am trait o epoca în care statul era valoarea suprema, o epoca în care sfera politicului constituia un spatiu rupt de realitatea cotidiana, aflat undeva la granita amoralitatii, un spatiu monopolizat de cercuri închise, inaccesibil majoritatii, separat si chiar opus acesteia.
     Dincolo de ambalajul sau ideologic, de dreapta sau de stânga, totalitarismul ne-a transmis o lectie istorica. Esecul sau este, fara îndoiala, esecul excesului autoritatii statului, este spulberarera cultului statului, al statului atotstiutor, omniprezent si omnipotent. Cine oare este mai capabil decât noi, care am învatat aceasta lectie cu pretul unor infinite suferinte, sa regândeasca astazi suveranitatea, în cadrul sau democratic restaurat, ca o suveranitate care îl pune în centrul sau pe cetatean, si nu ca o trasatura definitorie a fictiunii juridice care este statul, în numele caruia au fost comise cele mai mari atrocitati?
     Politica prezentului nu mai poate fi un mod de a organiza raporturile dintre prieteni si dusmani, ci dimpotriva, ea trebuie sa fie înteleasa ca cel mai bun mod de a fi împreuna, ca un ansamblu de practici ce nu mai sunt menite sa separe, ci sa uneasca, în jurul unui proiect comun, toate componentele majore ale societatii. Acest proiect trebuie sa aseze în centrul sau valoarea umana. Afirmând acestea, nu fac decât sa desemnez sarcina pe care Universitatea stie sa o îndeplineasca mai bine decât orice alta institutie moderna, fiindca o face de secole întregi. Iata de ce ma simt atât de onorat de distinctia pe care o primesc astazi din partea dumneavoastra. Stiu bine ca o conferiti profesorului si Presedintelui României, omului de stiinta si omului politic. Ca profesor universitar sunt, fara îndoiala, magulit. În calitate de om politic, va sunt recunoscator pentru aceasta uniune simbolica între stiinta si politica.

Stimate domnule Presedinte Stoyanov, Stimate domnule Preiedinte Demirel, Dragi prieteni,
Sunt de față mulți reprezentanți ai mass-mediei și știți prea bine că, în general, ceea ce predomină informațiile oferite de presă sunt situațiile negative sau știri despre conflicte și dezastre.
Suntem aici pentru a lansa un model pozitiv de cooperare, care arată că trei țări pot să-și pună laolaltă energiile pentru a realiza o construcție de securitate regională benefică pentru țările noastre, dar și pentru întreaga Europă, mai ales datorită faptului că ne aflăm la răscrucea marilor drumuri europene, est-vest și nord-sud. Aceasta explică interesul pentru dezvoltarea infrastructurii, a rețelelor de comunicații, fie că este vorba de acest tip de rețea de fibră optică, fie că este vorba despre autostrăzile și celelalte mijloace de comunicație pe care le vom realiza împreună.
Așa cum spunea și domnul președinte Demirel, peste putin timp vom începe convorbirile trilaterale. Noi nu am ales o întâlnire cu caracter protocolar, în schimb vom avea o întâlnire de lucru foarte serioasă. Astăzi sunt prea multe conferințe de dimensiuni uriașe care nu se soldează cu nimic sau nu sunt urmate de fapte concrete.
Noi suntem însoțiți de experți și vom discuta probleme concrete, atât în domeniul dezvoltării relațiilor economice, cât și în lupta împotriva crimei organizate. Pentru că, în fond, aceasta este ceea ce doresc popoarele noastre: să trăiască în prosperitate, în siguranță și pace. Și pentru aceasta lucrăm noi acum.
Încă o dată, mulțumesc colegilor mei și cred că vom putea comunica succesul convorbirilor noastre.

A aborda religiile ca matrici culturale sau culturile ca încununari ale marilor evenimente religioase înseamna a privi istoria umanitatii ca un ansamblu organizat în jurul unui sens profund. Divinitatea a fost, continua sa fie si va ramâne referinta noastra suprema ori de câte ori vom dori sa întelegem de ce am primit darul vietii si ce trebuie sa facem cu el.
     Religiile sunt, fara îndoiala, acele experiente fondatoare fara de care drumul omului prin istorie nu si-ar putea gasi ratiunea structurala, traiectoria si finalitatea. La rândul lor, culturile pot fi definite ca variatiuni pe marginea acestor experiente fondatoare. Privite din acest unghi, practicile culturale apar ca niste tentative mereu mai complexe de a interpreta primordialitatea – în fond ireductibila – a fiecarei revelatii divine. În atari conditii, putem spune ca lupta dintre diferitele sensibilitati si chiar acea macabra „cultura a razboiului”, de care omenirea pare mereu fascinata, se manifesta pe fondul a ceea ce Paul Ricoeur numea conflictul interpretarilor.
     Oamenii nu se lupta decât în aparenta pentru bunuri materiale, pentru puterea de a porunci altora sau pentru vanitatea întâietatii. La o privire mai atenta, ne dam seama ca majoritatea formelor de contencios, de la cearta dintre doi vecini, pâna la coliziunea civilizatiilor la nivelul duratei lungi, are ca miza ultima monopolul unei anumite viziuni asupra existentei. Diabolizarea celuilalt, fie el adept al altei religii, strain în trecere, mesager al altui stat, adversar politic sau concurent într-un anumit domeniu de activitate, pleaca de la convingerea irationala ca dreptatea proprie este absoluta. Ispita de a monologa pentru legitimarea unor complexe de superioritate tradeaza sentimentul inutilitatii unui dialog pentru detinatorul „adevarului exclusiv”.
     Putem oare suprima acesta trista permanenta? Putem fi oare suficient de curajosi si de creativi pentru ca secolul urmator sa nu mai cunoasca acea oribila banalizare a raului pe care o observam azi? Putem oare denunta primatul virtualmente violent al „adevarului exclusiv” fara a renunta la tezaurul propriei traditii si fara a fetisiza un relativism inoperant, întrucâtva lipsit de criterii?
     Pentru a raspunde, fie si sumar, la întrebarile de acest tip, se cuvine, cred, sa judecam realitatea si dintr-o perspectiva ferm autocritica.
     Stiintele omului ne-au familiarizat de multa vreme cu notiunea de pluralism. Stim ca planeta noastra cuprinde o retea de culturi locale, un imens mozaic de patrimonii regionale înrudite, distincte sau antagonice. Stim, de asemenea, ca principala conditie a unei coexistente pasnice vizeaza armonizarea acestor ipostaze ale diversitatii. Din fericire, Bisericile, Guvernele, elitele intelectuale, asociatiile profesionale si forurile internationale, secondate de mass-media, fac efortul de a imagina cele mai eficiente strategii menite sa garanteze armonia dintre culturi si, dincolo de ele, complementaritatea fertila a diferitelor spiritualitati. Tineri de pretutindeni primesc de la profesorii lor lectii despre datoria tolerantei reciproce si profita de mondializarea telecomunicatiilor pentru a aboli distantele odinioara insurmontabile.
     Filosofii si antropologii au consacrat studii scrupuloase dialecticii identitate – alteritate, amintindu-ne neîncetat ca viata în comun se sprijina pe tehnica micului sacrificiu consimtit. În ceea ce-i priveste, responsabilii politici cauta solutii practice pentru a proteja drepturile minoritatilor, în timp ce organizatiile ecumenice încearca sa valorizeze elementele comune ale principalelor traditii religioase. La rândul ei, opinia publica din marile democratii se mobilizeaza pentru a cenzura moralmente rabufnirile periodice ale rasismului sau ale xenofobiei.
     Cu toate acestea, gestiunea politica si intelectuala a pluralismului este afectata de patologiile inerente oricarui ideal confruntat cu istoria explicita sau implicita a egoismului omenesc. Este vorba, în primul rând, despre riscul de a transforma idealul într-o utopie instrumentata ideologic. Este vorba, apoi, despre pericolul de a genera o birocratie sofisticata, dispusa sa se autojustifice în detrimentul scopului pe care ar trebui sa-l serveasca. Este vorba, în sfârsit, despre teribila presiune a circumstantelor, care poate modifica din mers ierarhia urgentelor si orice termene stabilite.
     Paradoxul speciei noastre face ca drumul spre unitatea la care au visat deopotriva teologii, poetii si dictatorii sa treaca prin asumarea unei cât mai ample diversitati. Nu avem cum realiza solidaritatea indivizilor, fraternitatea tuturor oamenilor care locuiesc planeta, daca nu acceptam, în prealabil, diferentele structurale sau formale dintre ei.
    Trebuie sa ne amintim ca, pâna în zorii Renasterii, constiinta Occidentului s-a repliat narcisistic, ignorând sau asimilând cu brutalitate tot ce depasea limitele, fatalmente înguste, ale propriei civilizatii. Aceasta logica persista si în zilele noastre, chiar daca este greu sa o recunoastem în noi însine, în vreme ce nu pierdem ocazia de a o reprosa altora.
     Este adevarat ca lumea postbelica si cu atât mai mult cea de astazi, care încerca sa amenajeze posteritatea ambigua a Razboiului Rece, au pus bazele unui umanism care, sub girul institutiilor din sistemul Natiunilor Unite, s-a definit prin ambitia de a legifera, pe temeiul dreptului international public, egala demnitate a natiunilor, a statelor si a grupurilor socio-culturale, indiferent de marimea, forta, bogatia sau influenta lor. Dar nu este mai putin adevarat ca aceasta retorica a bunelor intentii s-a transformat, cu notabile exceptii, într-o noua limba de lemn. Ma refer la acel jargon triumfalist, ipocrit antropocentric si plin de clisee generoase care s-a dovedit incapabil sa limiteze radical, la nivel global, mizeria, maladiile, discriminarile, traficul de droguri, crima organizata si focarele de conflict armat. Constatarea acestui esec partial ma face sa ma numar printre cei ce cred ca vorbim prea mult si facem prea putin.
     Oricine am fi, oricât de apasatoare ne-ar fi obligatiile zilnice, noi toti simtim ca natura problemelor cu care ne confruntam este mai simpla decât ne place sa credem. Fireste ca medierile institutionale, precautiile diplomatice, riturile sociale si ceremoniile dedicate memoriei colective sunt tot atâtea atitudini necesare într-un univers uman în care ambitiile, orgoliile, susceptibilitatile si neîntelegerile predomina statistic.
     Aceasta stare de lucruri nu trebuie condamnata de plano. Ea se cere totusi transfigurata prin revenirea la spiritul peren al Evangheliei lui Iisus Hristos, adica la acea automarginire altruista, pe care crestinismul o exalta alaturi de toate religiile cu vocatie universala, dar pe care noi, oameni fiind, o neglijam prea adesea.
Nu este cazul sa va aduc aminte tocmai dumneavostra faptul ca cea mai recenta, mai nobila si mai elocventa întrupare a spiritului evanghelic despre care aminteam ne-a fost data în personalitatea Maicii Tereza de Calcutta, pe care Dumnezeu a chemat-o la El, dupa o viata de jertfa exemplara. Consider ca spiritul de la Assisi, care inspira initiativele Comunitatii San Egidio, a animat-o si pe Maica Tereza, atunci când ea s-a decis sa vorbeasca mai putin, pentru a se putea dedica integral slujirii aproapelui. Aceasta fiinta fragila si devotata a demonstrat întregii lumi ca Iubirea nu admite frontiere rasiale, culturale, confesionale sau de orice alt ordin. Modelul pe care l-a întrupat este mai valoros, mai persuasiv si mai contagios decât orice discurs.
     Îngaduiti-mi sa-mi închei interventia cu o propunere. Ma gândesc ca organizarea viitoarei reuniuni anuale a comunitatii San Egidio sa aiba loc la Bucuresti. În eventualitatea ca aceasta propunere ar fi agreata, am putea contribui împreuna nu numai la regasirea dintre spatiul Ortodoxiei si acela al Bisericilor occidentale, ci si la stabilirea unor legaturi vii între ansamblul altadata omogen al Europei crestine si celelalte mari arii spirituale ale umanitatii. Ma rog ca Dumnezeu sa ne binecuvânteze conlucrarea si va multumesc pentru rabdarea de a ma fi ascultat.

Aderarea României la Consiliul Europei raspundea acum patru ani mutatiilor profunde aparute în societatea româneasca dupa prabusirea regimului totalitar.
     România datoreaza mult Consiliului Europei pentru ca acesta a contribuit concret la succesul transformarilor democratice ale societatii românesti si ale institutiilor sale.
     Care ar fi, pe scurt, contributia României la armonizarea marii familii europene?
     Constructia în tara a unui sistem democratic stabil, solutionarea conflictelor etnice si garantia respectarii drepturilor omului sunt rezultatul unui proces care nu a fost lipsit de dificultati, chiar de confruntari si, în aceasta privinta, experienta româneasca reprezinta si o contributie la cultura politica a Europei de mâine.
     Tara mea este acum angajata într-un vast proces de reforme economice al caror pretsocial este adesea foarte ridicat. Costurile sociale ale reformei economice nu trebuie sa puna în discutie nici stabilitatea sociala, nici demnitatea persoanei. Iata de ce, România doreste sa ratifice, cât mai curând posibil, Carta Sociala Europeana.
     Pe un alt plan, politica regionala a României reprezinta, în special în ultimul timp, garantia unei stabilitati bazate pe relatii de buna întelegere cu tarile vecine. Mai mult decât atât, am dorit sa construim un model de cooperare regionala pe baze bi- si tri-laterale, prin acorduri si programe de cooperare. Asa s-au constituit Trilateralele României cu Polonia si Ucraina, cu Ucraina si Republica Moldova, cu Turcia si Bulgaria, cu Bulgaria si Grecia.
     Acest tablou nu ar fi complet daca nu as evoca o componenta care mi se pare determinanta atât pentru reusita reformelor în România, cât si pentru succesul cooperarii regionale. În acordurile mentionate, am înscris, ca obiectiv esential, combaterea coruptiei, traficului de droguri, traficului de arme, spalarii banilor murdari si terorismului.
     În acest sens, ne exprimam interesul pentru elaborarea de catre statele membre ale Consiliului Europei a unei Conventii–Cadru împotriva coruptiei, a unui Cod deontologic al functionarului public si a altor instrumente juridice care sa permita îmbunatatirea legislatiilor noastre nationale, precum si dezvoltarea cooperarii internationale în domeniu.

     Îndraznesc sa cred ca vocatia actualei conferinte ar trebui sa depaseasca o simpla constatare retrospectiva a experientei statelor membre.
     Creat acum 50 de ani, Consiliul Europei reunea la sfârsitul celui de-al doilea razboi mondial tarile Europei Occidentale, atât învinse, cât si învingatoare. Dupa caderea Zidului Berlinului, Consiliul a încercat sa reuneasca statele membre cu fostele tari comuniste din Europa Centrala si de Est, facând dovada suprema a vocatiei sale unificatoare în slujba democratiei, preeminentei legii si apararii drepturilor omului. Putem afirma asadar ca acum, în 1997, aici, la Strasbourg, Consiliul Europei apare ca o organizatie cu adevarat paneuropeana.
     Ce urmeaza? Care este provocarea careia trebuie sa-i faca fata Consiliul Europei?
     S-ar putea spune ca, practic, dupa ce au fost admise în Consiliul Europei, noile state membre vor fi îndeplinit reforma sistemului punînd bazele legislative si institutionale ale democratiei si ale economiei de piata. Din acest punct de vedere, putem considera ca tranzitia s-a încheiat si putem spune ca a început o noua etapa, pe care am putea s-o numim post-tranzitie. Aceasta noua etapa ne pregateste, fara îndoiala, noi si noi provocari, la fel de dificile, pe care va trebui sa le asumam împreuna pentru ca democratia si statul de drept sa se consolideze.
     Existenta legilor si a institutiilor ar putea oare garanta ireversibilitatea democratiei? Economia de piata ar putea ea sa asigure un nivel de viata satisfacator pentru oameni si suficient pentru mentinerea stabilitatii sociale? Societatea civila este ea destul de matura pentru a se apara de reizbucnirea conflictelor etnice sau religioase sau de revenirea totalitarismului însusi? Noua arhitectura a Europei ne pune ea oare la adapost în fata pericolului de a vedea aparând pe harta Europei noi demarcatii, care sa constituie la un moment dat o sursa potentiala de conflict? Evident, pentru toate aceste întrebari, raspunsul este unul singur: da, însa nu în suficienta masura.
     Pentru ca democratia si tot ce s-a realizat în acesti ani sa ramâna ireversibile avem nevoie de Consiliul Europei, de spirit critic si sustinere, ca în orice familie.
     Pentru ca post-tranzitia din tarile Europei Centrale si de Est sa poata reprezenta cu adevarat un proces durabil, trebuie ca, în plan politic, sa sustinem consolidarea unei societati civile puternice; pe plan administrativ, o descentralizare reala si, ipso facto, functionarea principiului subsidiaritatii; pe plan economic prosperitatea întreprinderilor mici si mijlocii si, în sfârsit, în domeniul social, crearea unei importante clase de mijloc. Consiliul Europei trebuie sa fie un for privilegiat pentru dezbaterea si gasirea solutiilor în fata acestor provocari.
     Eliberati de complexele de orice fel si de obsesia rationamentelor bazate exclusiv pe exemple negative, vom putea stabili un dialog adevarat, în care sa nu ne dam lectii unii altora, ci sa învatam unii de la altii, ca într-o adevarata familie.

A vorbi despre modul în care Europa va înfrunta sfidările mileniului III constituie, fără îndoială, o provocare intelectuală. Literatura consacrată acestui subiect este extrem de abundentă şi, prin urmare, pretenţia de a aduce o perspectivă cu adevărat nouă poate să pară mult prea îndrăzneaţă. Pe de altă parte, s-ar putea replica, nu fără temei, că provocările prezentului sunt atât de urgente şi importante încât s-ar cuveni să încercăm să răspundem acestora mai înainte de a explora un viitor care se află încă sub semnul atâtor ipoteze.
Mi se pare totuşi că prezentul se dezvăluie astăzi din ce în ce mai evident ca o amintire a viitorului. Altfel spus, actualitatea nu-şi mai este suficientă, nu mai este în stare să ne epuizeze dorinţele şi aspiraţiile. Mai mult decât în orice alt moment al istoriei, nu putem să gândim prezentul decât subordonat viitorului. Tocmai această evidenţă îmi dă curajul să vorbesc astăzi despre sfidările cu care Europa mileniului III se va confrunta.
O evaluare lucidă nu ne-ar permite să concepem anul 2000 ca pe un prag istoric încremenit între două epoci după reguli universal valabile. Anumite societăţi, mai ales societăţile occidentale, au depăşit deja acest prag, cel puţin în anumite zone ale vieţii lor economice şi sociale, pe când altele sunt separate de acesta nu doar printr-un interval de ani, ci prin decenii. Şi mai grav încă, chiar în cadrul aceleaşi societăţi, sunt grupuri care trăiesc sub orizonturi cronologice diferite. Elitele majorităţii societăţilor din lume circulă pe magistralele informaţiei al căror punct terminus este de pe acum instalat în cel de-al treilea mileniu. În acelaşi timp, în Asia, în Africa, în America Latină şi chiar în unele regiuni ale continentului european există largi grupuri umane care-şi organizează încă viaţa în cicluri agrare pre-moderne.
În acest context general, Europa ocupă totuşi poziţia cea mai favorabilă. Modernizarea economică şi socială, deşi nu este uniformă, trimite către o istorie de lungă durată, cu efecte benefice şi profunde. Aceasta explică, în bună măsură, de ce până acum mai puţin de un secol, Europa era adresa unică a tuturor marilor centre de putere mondială.
Îndepărtarea în timp de momentul declanşării conflagraţiilor mondiale, sfârşitul Războiului Rece şi dispariţia bipolarismului fac posibil ca, în cel de al III-lea mileniu, centrele de decizie la nivel global să nu mai aparţină tipului de mare putere tradiţională. Vor mai fi mari puteri doar statele sau grupările de state care vor şti şi vor avea mijloacele de a folosi simultan influenţa politică în relaţiile internaţionale şi presiunea economică în cadrul unei reţele de interdependenţe durabile, inclusiv la nivelul pieţelor financiare.
Este de presupus că nici în cel de al III-lea mileniu colonizarea nu va dispare. Nu va face apel la mijloace militare şi administrative întrucât se va baza pe strategii de natură comercială. Colonizatorii de mâine nu vor mai căuta resurse şi mână de lucru, ci contingente de consumatori.
Există deja trei centre ale acestui nou tip de putere globală care par a se impune încă de pe acum drept competitori redutabili într-un regim concurenţial deschis: Europa, zona Asia – Pacific şi America de Nord.
Pentru a aprecia şansele Europei într-o asemenea competiţie, trebuie să plecăm de la ideea că în secolul al XXI echilibrul puterii nu va depinde de resursele naturale inteligent exploatate şi nici de resursele umane profesionalizate. Nici gestiunea, nici tehnica de vârf nu vor mai avea ultimul cuvânt. Avantajate vor fi, probabil, societăţile care vor şti să cultive calităţi care, până de curând, nu erau socotite surse de putere şi de progres. Tehnologia cea mai complexă poate fi asimilată în câteva luni, o ştiinţă eficientă a gestiunii economice şi sociale poate fi învăţată şi ea în câţiva ani. În schimb, culturile au nevoie de secole pentru a se naşte şi a se maturiza. Or, tocmai acest factor cultural, mai precis pluralitatea culturilor, va putea determina, după părerea mea, dominaţia economico-politică a unor zone nelimitate prin borne şi frontiere, din Europa, Asia-Pacific şi America de Nord (dacă această Americă va merge şi ea în sensul dezvoltării unui dialog al culturilor)
Tipul de cultură a muncii, care a însoţit istoria industrializării şi modernizării occidentale, şi-a epuizat resursele.
Calculul marilor echilibre sociale ale epocii moderne s-a bazat pe eficacitatea muncii industriale şi s-a organizat în perspectiva folosirii totale a forţei de muncă. Astăzi, tema utilizării absolute a forţei de muncă capătă o conotaţie demagogică. Şomajul rămâne o problemă reală, caracteristică crizei pe care o traversează civilizaţia industrială. Ireali sunt termenii în care această problemă este gândită ca putând fi rezolvată. Iluzorii sunt şi soluţiile de diminuare, formulate ca şi când civilizaţia industrială s-ar mai afla încă în epoca de aur a evoluţiei sale.
În conjunctura economică acum previzibilă, şomajul nu poate fi eliminat. Parametrul tehnologic al post-modernităţii conduce la continua reducere a numărului de locuri disponibile pe piaţa muncii. Problema este aşadar, de a construi un nou model de societate compatibilă cu exigenţele eficienţei economice ale secolului XXI. Ceea ce trebuie reexaminat nu este atât rata angajărilor, cât statutul însuşi al muncii.
O reevaluare va putea fi operată cu condiţia ca Occidentul european să se poată elibera de bolile endogene ale civilizaţiei industriale: autosuficienţa, birocratizarea, recurgerea la soluţii prefabricate. Pentru aceasta, inovaţia n-ar putea fi o virtute exclusiv tehnologică, ci o trăsătură a societăţii în ansamblul ei. În această privinţă, aportul straturilor celor mai profunde ale culturii europene, pe care aş îndrăzni să le descriu ca geologice, se dovedeşte a fi de neînlocuit.
Într-o asemenea perspectivă, lărgirea către Est a Uniunii Europene apare nu numai ca un proces inevitabil, dar mai ales ca un proces benefic. Interesul pentru Europa Centrală şi de Sud-Est nu este justificat doar de existenţa unei pieţe dinamice, libere, având vocaţia dezvoltării şi o capacitate extraordinară de absorbţie a investiţiilor. Această Europă este, în primul rând, un ansamblu de culturi şi de experienţe istorice de care Uniunea are nevoie.
Succesul Europei Vestice în competiţia economico-politică a mileniului III va depinde de capacitatea ei de a se refonda şi de a se lărgi prin includerea ansamblului de culturi şi de experienţe atât de diverse ale  popoarelor din cealaltă jumătate a continentului. Şi nu mă gândesc doar la marile tradiţii culturale ale acestei regiuni, la tradiţia central-europeană sau la cea bizantino-slavă, dar şi la experienţa recentă a supravieţuirii sub un regim totalitar. Este o experienţă unică, cu suferinţe care au generat evaluări drastice la nivelul persoanei şi al legăturilor sociale.
Eşecul totalitarismului s-a datorat dorinţei de libertate înscrisă în natura omului. O dorinţă ireversibilă care, odată înscrisă ca realizabilă în conştiinţa popoarelor îndelung oprimate, n-a mai putut fi împiedicată să devină o forţă capabilă să construiască o altă organizare politică şi socială întemeiată pe respectarea dreptului fiecăruia la demnitate şi identitate.
Redescoperirea valorilor profunde ale unor civilizaţii străvechi iar, pe de altă parte, promovarea autonomiei subiectului individual sunt teme esenţiale pe care trebuie pusă temelia punţii noastre comune către viitor. Rearticularea Europei la tradiţiile ei culturale va dovedi că trecutul poate fi pus în valoare în adevărata sa măsură, că nu există raport antagonic între tradiţie şi modernitate.
Civilizaţia viitorului mileniu nu va mai fi o civilizaţie a raţionalităţii economice aşa cum s-a dezvoltat în Occident în ultimele secole. Va fi mai mult o civilizaţie a cunoaşterii, o civilizaţie de sinteză. În Europa Centrală şi Orientală acest adevăr este aproape tautologic pentru că aici civilizaţiile s-au definit mai puţin ca civilizaţii ale eficienţei, calculului şi utilităţii, ci mai degrabă ca civilizaţii ale reflecţiei, imaginaţiei şi creativităţii. Iată de ce cred că acest tip de civilizaţie pe care modernitatea nu a avantajat-o este, într-un mod aproape paradoxal, destul de bine pregătit pentru a înfrunta viitorul. Această egală disponibilitate pentru metafizică şi socializare este probabil zestrea cea mai de preţ pe care regiunea noastră o poate oferi Europei întregite. În plus, cum spuneam, această parte a continentului este în măsură să transmită şi experienţa ei fundamental comună şi indivizibilă: o experienţă a rezistenţei şi a solidarităţii; o experienţă a schimbării şi a victoriei asupra fricii în care a trăit timp de o jumătate de secol.
Soclul pe care se va sprijini Europa mileniului III nu va mai fi cel al unor confruntări mocnite. Nu vom mai trăi într-un spaţiu vulnerabil, divizat între prieteni şi duşmani. Aceasta ne obligă să regândim politicul şi să revizuim semnificaţia acţiunii politice. Dacă, de la un timp, politica nu mai este interpretată ca mod de organizare a raporturilor între amici şi inamici, de acum înainte ea trebuie concepută ca singura modalitate posibilă de a fi împreună; ca un mănunchi de practici şi iniţiative care nu mai sunt destinate să separe, ci, dimpotrivă, să re-unească în jurul unui proiect comun toate componentele majore ale unei societăţi.
Pentru ţările din regiunea centrală şi orientală a continentului, marea provocare politică de la sfârşitul celui de al doilea mileniu a venit dintr-o democraţie neîmplinită. Înţelegând că soluţia nu se află în exterior, că nu trebuie să căutăm în altă parte valorile democraţiei, am căutat să le găsim în noi înşine.
Democraţia nu este un model gata să călătorească oriunde şi oricând. Ea trebuie să se nască şi să se maturizeze într-un mod propriu fiecărei societăţi. Astfel, adevărata miză a procesului de construcţie democratică constă tocmai în inventarea modului de organizare a instituţiilor capabile să aducă deciziile cât mai aproape de cetăţean. Consolidarea democraţiei va însemna în consecinţă o implicare constantă şi o responsabilizare crescândă a tuturor cetăţenilor în treburile publice.

Oricare ar fi motivele noastre de a-i invidia pe cetăţenii democraţiilor vechi şi stabile, ne rămâne totuşi privilegiul de a trăi construcţia democratică ca un proces de invenţie politică mai rapid. Potrivit teoriei constituţionale clasice, un regim politic bazat pe o lege fundamentală este un mod prin care oameni din trecut determină conduita celor din prezent. Prăbuşirea totalitarismului şi declinul aproape general al oricărei forme de autoritarism ne fac pe noi, cetăţenii noilor democraţii, mult mai liberi în raport cu voinţa înaintaşilor noştri.
Triumful global al democraţiei şi al economiei de piaţă a fost anunţat ca un sfârşit al istoriei, ca o intrare a omenirii într-o eră în care nici o valoare nouă n-ar mai putea fi imaginată. Realitatea a infirmat această ipoteză. S-a dovedit că suntem liberi să inventăm o cale, să creăm instituţii şi practici politice potrivite momentului atât de aşteptat. Această eliberare dureroasă şi adesea prea înceată noi o numim tranziţie. Tranziţie spre un regim democratic deplin funcţional. Totuşi, s-ar putea vorbi şi despre o tranziţie care priveşte Occidentul, eliberat, la rândul său, de logica perversă a Războiului Rece.
S-ar părea deci, că, în cele două părţi ale continentului, am intrat cu toţii, în acelaşi timp, într-o nouă fază istorică ce marchează drumul de la bipolarism la un alt echilibru în relaţiile internaţionale.
Nu cred că am ajuns la un sfârşit al istoriei. Istoria continuă şi măsoară gradul pregătirii noastre pentru a înfrunta sfidările noului mileniu.
De la sfârşitul evului mediu şi până în secolul XX, răbufnirea naţionalismului a fost adesea un efect al sărăciei, pe când astăzi, în ţările bogate ale Europei, ultranaţionalismele se manifestă ca un refuz de a împărţi bunăstarea acumulată cu cei mai nevoiaşi. Prevenirea izbucnirilor ultranaţionaliste depinde astfel în mare măsură de înlăturarea anumitor bariere istorice.
Prima are în vedere elita şi masele. În antichitate şi în evul mediu, elita a instituit dispozitive culturale, economice şi sociale de marcare energică a clivajelor din societate. Epoca Luminilor şi revoluţia industrială au fost marcate de lenta ridicare a poporului prin participarea sa progresivă la valorile simbolice şi materiale ale elitei. Secolul XX răstoarnă acest proces: elita este cea care participă, până la dizolvare, la cultura de masă. Fără îndoială, laminarea diferenţelor economice şi sociale este un efect pozitiv al timpurilor noastre. Dar ea nu trebuie continuată cu preţul unei aplatizări a ierarhiei valorilor. Din ce în ce mai egali, să rămânem totuşi diferiţi ca identităţi culturale, personale şi colective.

O a doua barieră psihologică desparte Nordul înclinat spre muncă, raţionalitate, individualism şi Sudul înclinat spre contemplare, afectivitate şi solidaritate comunitară.
În sfârşit, a treia barieră este cea dintre Vest şi Est. Istoria lumii europene este istoria unor mari transferuri ciclice de civilizaţii, într-o primă etapă dinspre Est spre Vest, apoi, de la începutul erei moderne, de la Vest la Est.
Civilizaţia occidentală de tip industrial, care s-a impus de peste un secol ca model de inspiraţie şi factor de influenţă pentru evoluţiile politice, sociale şi economice din Sud-Est şi Est, s-a transformat astăzi într-o societate organizată pentru a produce, a consuma, a comunica.
A produce, ce? A consuma, ce? A comunica, ce?
A produce doar ceea ce cere piaţa? A consuma numai ceea ce strategiile publicitare susţin că s-ar cere pe piaţă? A comunica doar ceea ce agenţiile internaţionale de presă aleg şi decid că trebuie transmis?
Fără îndoială, autoritatea modelului occidental este indiscutabilă şi a luat forma unui proces de mondializare ireversibil. Acest proces se manifestă totuşi ca o mondializare subsecventă a culturii de consum care nu are şi alte repere, în afara pieţei.
Ca beneficiar al unei duble formaţii, ştiinţifice şi umaniste, sesizez că ne aflăm în faţa paradoxului acestui sfârşit de secol şi de mileniu. Pe de o parte, ştiinţa şi tehnologia urmează o dezvoltare fără precedent, frizând frontiera marilor dileme morale suscitate de transplantul de organe, de fecundarea in vitro, de clonare. Pe de altă parte, literele, artele vizuale şi muzica traversează o criză alarmantă. Cultura individualistă, care îl îmbogăţeşte pe om şi îi pune în valoare identitatea, pierde teren. Câştigă cultura periferică a celui mai mic numitor comun care nivelează diferenţele şi impune modelul cel mai bine vândut pe scară internaţională. Simbolurile culturii de consum răstoarnă ierarhia tradiţională a valorilor şi domină piaţa bunurilor de orice fel. Infleunţa lor este atât de mare încât s-a ajuns ca preţul anumitor produse McDonald să fie utilizat de economişti pentru evaluarea stabilităţii şi covertibilităţii monedelor naţionale.

Dacă modelul civilizaţiei industriale a dat naştere utopiei comuniste care a redistribuit sărăcia materială în numele proletariatului industrial, modelul societăţii postindustriale pare să nască utopia informaţională ca distribuitor al sărăciei culturale în numele consumatorilor.
În trecut, marea cultură avea ambiţia de a crea opere pentru eternitate. În pragul mileniului III, cultura de mase produce bunuri pentru consumul imediat. Are deci nevoie de un model capabil să justifice necesitatea permanentă a consumului rapid al bunurilor pe care le lansează pe piaţă, de o liberă circulaţie a informaţiei şi de un alt tip de opinie publică, necunoscut până acum doar câţiva ani. Acest model pare să domine acum în Europa Centrală şi Orientală.
Războaie, revolte, atentate, accidente, mizerie, inundaţii, cutremure de pământ, copii ai străzii, oameni fără adăpost, greve, lovituri de stat, căderi de guverne şi demisii de miniştri, acestea sunt evenimentele care beneficiază de favoare aproape exclusivă în mass-media. Sub şocul unor asemenea informaţii şi al unui asemenea model cultural catastrofic, cum am mai putea conta pe coerenţa lumii în care trăim? Cum am mai putea să ne imaginăm că această lume mai are un viitor?
Funcţia politicului în această lume pentru care secolul XXI nu ar promite decât catastrofe este tocmai aceea de a găsi un principiu de coeziune şi de a oferi certitudini raţionale. Reuşita celui de-al III-lea mileniu este condiţionată de o neîncetată construcţie a unei societăţi pe măsura aspiraţiilor înalte ale omului.
Acceptând că, de fapt, ceea ce ne desparte de mileniul III nu este decât o realitate care ţine de calendar, un fel de prag mai degrabă moral şi simbolic decât de natură cu adevărat istorică, nimic nu ne împiedică să folosim acest simbol pentru a medita asupra trecutului. Asupra suficienţei arogante de a pretinde că ştim să răspundem oricărei întrebări.
O triplă întrebare, care a tulburat timp de milenii conştiinţa oamenilor, va mai tulbura încă multă vreme pe cei interesaţi să definească condiţia umană: cine suntem; de unde venim; unde ne ducem?
Putem doar spera că nu vom intra în mileniul III cu ceea ce avem, ci cu ceea ce suntem.

Sunt onorat să mă adresez dumneavoastră aici, în acest înalt for al tradiţiei universitare şi venerabilă cetate a ştiinţei, care este Sorbona. Distincţia de Doctor Honoris Causa, pe care am primit-o astăzi, adaugă emoţiei mele o adâncă semnificaţie.
Regăsesc un spaţiu şi un stil ce-mi sunt familiare în esenţă, dar care dobândesc aici o expresie supremă prin prestigiul spiritului universitar francez, unanim recunoscut. Universitatea este spaţiul care m-a format, spaţiul căruia îi datorez mai mult decât profesiunea mea: vocaţia de cercetător, de profesor şi de cetăţean. Este un spaţiu pe care nu l-am părăsit cu adevărat, deşi angajarea mea în politica de stat îmi ocupă cea mai mare parte din timp. În numele adevărului, al pasiunilor dezinteresate şi al raţiunii, adică a ceea ce Universitatea a dat mai bun umanităţii, am plecat, pentru un timp, dintr-o republică a literelor nepartizane într-o altă republică, a înfruntărilor politice.
Aduc un omagiu marilor personalităţi ale culturii şi ştiinţei franceze, aparţinând timpului care a modelat ţara mea în modernitatea ei intelectuală. Aspirând la binele României şi preţuind modelul universitar francez, au venit la Sorbona şi s-au format în spiritul marilor şcoli franceze generaţii succesive de profesori şi savanţi români care au întemeiat şi au condus apoi instituţiile româneşti de învăţământ superior. Trebuie, oare, să mai amintesc că primul rector al Universităţii din Bucureşti era doctor la Sorbona? Sau că, până şi în anii cei mai sumbri ai dictaturii, ultimul mare preşedinte al Academiei Române, Miron Nicolescu, era un fost absolvent al Şcolii Normale Superioare? Profesorul meu, Sava Ştefănescu, fondatorul geofizicii moderne în România, a fost elev al Şcolii de Mine din Paris. Influenţa excepţională a acestui corp de elită al Franţei asupra intelectualităţii române ne-a făcut să înţelegem valoarea şi sensul principiilor sale fondatoare.
Faptul de a participa, în calitate de rector al Universităţii Bucureşti, la renaşterea, prin programul SAFE, a acestei tradiţii de formare a tinerilor români în universităţi franceze a fost pentru mine o şansă şi un motiv de satisfacţie. Programul oferă posibilitatea ca, în fiecare an, zece bursieri români să trăiască experienţa unică de a aparţine acestei confrerii de elită reprezentată de Şcola Normală Superioară din Paris.
Şcoala Anului III napoleonian, cum a fost ea supranumită, a devenit în timp un lăcaş al ştiinţei moderne, un laborator al raţiunii, dar mai ales un organism viu şi dinamic. Iată de ce îmi exprim încă o dată recunoştinţa pentru generozitatea cu care studenţii români sunt primiţi şi cooptaţi la Şcola Normală Superioară, ca şi în alte mari instituţii de învăţământ franceze. Şcoala de Înalte Studii de Ştiinţe Sociale, Şcoala Politehnică, Conservatorul Naţional de Arte şi Meserii, Şcoala Normală de Administraţie şi-au redeschis porţile pentru tinerii români, viitori profesori şi cercetători. În ideea dezvoltării acestui parteneriat privilegiat, există şi un proiect de înfiinţare, la Bucureşti, a unui Institut de Înalte Studii, capabil să devină, cu concursul dumneavoastră, un pol de excelenţă român, inspirat din această mare tradiţie de cooperare, pe care o împărtăşiţi cu noi atât de generos.
Acest mediu elevat, intelectual şi ştiinţific, al Sorbonei, a fost receptat de studenţii români încă de la începutul secolului al XIX-lea, ca formator tradiţional de virtute civică şi de înaltă valorizare a funcţiei publice. A studia la Paris a reprezentat un gest fondator al conştiinţei politice moderne în Ţările Române şi aceasta încă din primăvara lui 1848, când studenţii români descopereau aici revoluţia şi idealurile ei, pe care aveau să le ducă în ţara lor, ea însăşi pe cale de a se deştepta.
Personalităţi de vază ale vieţii politice româneşti, începând cu părinţii fondatori ai statului român modern, au beneficiat de influenţa universităţilor şi a spiritului cetăţenesc din Franţa acelor ani. Ion Brătianu studiase la Şcoala de Poduri şi Drumuri înainte de a deveni prim-ministru al României, iar majoritatea membrilor parlamentului român de la sfârşitul secolului trecut erau doctori în drept la Paris. Regăsesc astfel, la Sorbona, un spaţiu simbolic pentru ţara mea.
Legăturile care unesc România de Franţa nu au nimic din circulaţia impersonală a valorilor axiomatice. Ele au fost deschise şi cultivate de generaţii succesive de bărbaţi şi femei din ţara mea care au cunoscut, au admirat şi au iubit Franţa, şi care astăzi, ca şi ieri, nu concep identitatea de intelectual român în afara unei solidarităţi cu Franţa şi cultura franceză. Au iubit-o chiar şi atunci când li s-a interzis să comunice cu ea. Deşi, de-a lungul deceniilor de totalitarism, au fost lipsiţi de contacte directe cu Franţa, au învăţat cu îndârjire limba şi cultura franceză, au urmărit progresul ştiinţei franceze, au citit, pe cât posibil, literatură şi publicistică franceză.
Ataşamentul pentru cultura şi valorile europene ne-a ajutat să supravieţium şi a fost pentru mulţi români Calea Regală a Libertăţii, a unei voinţe tainice dar de nezdruncinat de a ne păstra identitatea europeană. Am făcut-o pentru noi înşine, fără să năzuim la vreun răspuns, fără să aşteptăm ceva în schimb.
Astăzi, lumea s-a schimbat. Românii au revenit la Sorbona. Socotesc de aceea că distincţia acordată astăzi se adresează şi profesorilor mei, studenţilor pe care i-am format, colegilor de la Universitatea Bucureşti şi alte universităţi româneşti, studenţilor care reprezintă acum România, în mod strălucit, în lumea universităţilor franceze.

Prin înfiinţarea Bursei de Valori, România a fost înzestrată cu o instituţie indispensabilă unei economii care traversează un proces de modernizare şi reformă, radical şi rapid. În anul 1995, odată cu prima şedinţă de tranzacţionare desfăşurată la Bursa de Valori, s-a recuperat tradiţia burselor de acţiuni din România, întreruptă cu brutalitate în anii comunismului.
Înainte de 1989, adevărata stare a economiei româneşti nu era cunoscută decât de foarte puţini, constituind unul dintre cele mai bine păzite secrete de stat. Astăzi descoperim că starea economiei era cunoscută mai ales de serviciile de informaţii. Am aflat şi din experienţa altor ţări foste comuniste că starea economiei din acea perioadă rezultă cel mai clar din arhivele serviciilor secrete. Din fericire, vremurile acelea au trecut şi astăzi, starea economiei nu mai poate fi ascunsă. Încercările de cosmetizare din trecutul apropiat nu au reuşit să eludeze realitatea. Au reuşit, din păcate, să îngreuneze confirmarea României ca partener viabil al organismelor financiare internaţionale.
Dinamizarea procesului de privatizare din ultimul an a făcut ca numai în câteva luni numărul societăţilor cotate la Bursa de Valori să crească de peste patru ori. Ca barometru principal al pieţei bursiere, aceasta şi-a asumat un rol benefic, contribuind la însuşirea, de către un număr crescut de manageri, a principiilor gândirii economice moderne, prin organizarea de cursuri, seminarii şi conferinţe. Este un lucru extrem de important, pentru că o mare problemă a României, în momentul de faţă, este lipsa unui management modern. Dacă Bursa de Valori este ca un copil care trebuie încurajat, nu înseamnă să-l mângâiem pe creştet, fără să-i spunem realitatea. Ar fi cea mai mare greşeală ca, de dragul unei aniversări, să eludăm adevărul.
Preţurile scăzute, înregistrate în aceste zile, pot constitui o bază de pornire pentru investitori care au ocazia să-şi clădească un portofoliu de plasamente cu perspective. Pe de altă parte, însă, şi aceasta ne îngrijorează, ele trag un semnal de alarmă cu privire la starea economiei româneşti şi la necesitatea de a găsi, cu pricepere, cu imaginaţie, soluţii noi la probleme noi.
În discuţiile pe care le am cu investitori străini, atrag atenţia asupra dorinţei noastre de a face transparent procesul de privatizare. S-a luat iniţiativa ca FPS să coteze la Bursă întreprinderile, dar, din cauza lipsei de capital, preţul acestor acţiuni are o valoare mult prea scăzută şi trebuie găsite investiţii de portofoliu. Nu este menirea mea de a sugera acest lucru, dar adresez totuşi un apel specialiştilor să găsească acele soluţii pentru ca activitatea Bursei să reflecte cu adevărat starea economiei româneşti, aşa cum este ea, fără să exagereze, dar nici să diminueze aceste valori prin cotarea scăzută a acţiunilor.
Pentru ca o instituţie să funcţioneze corespunzător are nevoie de un cadru legal corespunzător, bine gândit şi mai ales stabil. Legiferarea cât mai grabnică a unor norme ferme, conform proiectelor care acum se află în Parlament, este indispensabilă pentru continuarea cu succes a procesului de reformă şi este cerută de însăşi societatea românească.
Activitatea Bursei de Valori va înregistra, cu siguranţă, în scurt timp, un progres al economiei româneşti, pe care îl aşteptăm cu toţii. Numai în aceste condiţii Bursa de Valori va putea obţine şi o poziţie de frunte în rândul celor mai dinamice Burse din Europa Centrală şi de Est, iar România va putea spera, cu legitimitate şi acoperire, să se integreze economic în structurile europene. Toată lumea recunoaşte că am îndeplinit criteriile politice pentru integrare, de la criteriile ţinând de situaţia generală a instituţiilor democratice şi respectarea drepturilor omului la cele care sunt legate de stabilitatea internă şi conturează România ca un pilon de stabilitate regională. Dar nu am îndeplinit şi criteriile economice indispensabile integrării.
Prezenţa mea aici este menită să dea încredere celor care investesc şi celor care tranzacţionează la Bursă. Statul român va sprijini această instituţie esenţială a economiei de piaţă.
Timp de patru ani, neîncetat, am pledat pentru folosirea instrumentelor economiei de piaţă. Constatăm acum că România, ca şi toate ţările foste comuniste au creat instituţiile democratice, ale statului de drept şi ale economiei de piaţă. Nu înseamnă că automat aceste instituţii funcţionează la parametrii pentru care au fost construite, astfel că realizarea acestui deziderat constituie obiectivul principal al noii etape, de post-tranziţie, în care ne aflăm.
Este nevoie de un efort general pentru ca stabilitatea sistemului financiar românesc să fie confirmată de transformări în economia reală. Parlamentul, prin asigurarea cadrului legislativ; Guvernul, printr-o acţiune hotărâtă, mult mai fermă şi mult mai bine organizată în domeniul reformei economice; managerii, de la nivelul central până la nivelele cele mai mici; întreprinzătorii mici şi mijlocii sunt chemaţi să construiască acea solidaritate colectivă a acţiunii, singura în măsură să încoroneze efortul nostru general şi sacrificiile unui întreg popor care suportă şi plăteşte costurile reformei.

Mă aflu aici, în primul rând, în calitatea mea de membru fondator al Alianţei Civice, de candidat direct al ei în două alegeri prezidenţiale, în 1992 şi în 1996. Doresc să-mi păstrez în continuare statutul de membru al Alianţei Civice.
Uitându-mă în sală, îmi dau seama că nu toţi cei care pornisem la drum în 15 noiembrie 1990 am rămas până astăzi împreună. Mulţi au urmat căi diferite. Unii, pe baza experienţei pe care au acumulat-o în acţiunea civică, şi-au asumat responsabilităţi politice directe. Câţiva şi-au schimbat, între timp, convingerile. Alţii au renunţat, pur şi simplu, din oboseală, din dezamăgire faţă de un efort care, aproape şapte ani la rând, a întârziat să se lase încununat de succesul care părea atât de aproape în 1990. Cei mai mulţi îşi păstrează credinţa în idealurile de la început, iar reprezentanţii lor sunt aici, în această sală, pentru a-şi pune întrebări, pentru a reflecta şi pentru a acţiona în continuare. Sunt profund interesat, de aceea, de dezbaterile din acest congres, având convingerea că ele se vor dovedi serioase, cinstite şi, mai ales, adevărate.
Un congres constituie şi un prilej de bilanţ. Dar cred şi sper că va constitui, mai ales, un moment de reflecţie şi dezbatere asupra a ceea ce reprezintă acum Alianţa şi misiunea.
Congresul s-a deschis inspirat cu un film al reîntoarcerii în timp, al rememorării unor momente, care, iată, au devenit istorie. Ca şi dumneavoastră, am fost şi eu profund mişcat de acest film în care i-am recunoscut pe mulţi dintre cei de la început. A fost, pentru o clipă, printre noi şi imaginea celor care s-au dus, şi, printre ei, Corneliu Coposu, pe care îl consider mentorul meu politic şi moral, şi preotul Voicescu, care mi-a fost duhovnic. Aş vrea să avem tăria să transformăm această emoţie în acţiune. Suntem aici pentru a acţiona. Suntem aici, de asemenea, pentru a dezbate o realitate nouă şi a decide cum vom acţiona.
Un bilanţ nu poate fi ocolit. Şi el arată cât de important a fost rolul pe care Alianţa Civică l-a jucat în anii post-comunismului. Ea a fost principalul laborator al conştiinţei civice, a reprezentat locul geometric al numeroaselor iniţiative cetăţeneşti care au vizat degajarea mentalităţilor şi comportamentelor colective din tiparele totalitarismului. Fără aceasta, n-am fi reuşit să ducem înainte societatea românească.
La fel de adevărat este că Alianţa Civică a fost motorul şi liantul Convenţiei Democratice. Alianţa Civică a organizat efortul anonim şi dezinteresat a sute de mii de români care, împreună cu militanţii partidelor membre ale Convenţiei, au făcut posibil deznodământul politic bene-fic marcat de alegerile din noiembrie 1996. Şi sunt aici pentru a aduce omagiul meu Alianţei Civice pentru rolul pe care l-a avut în această schimbare pe care istoria, la timpul ei, o va judeca cum se cuvine. Alianţa noastră s-a constituit tocmai în vederea unui asemenea deznodământ.
Victoria forţelor democratice la alegerile din noiembrie 1996 a pus însă Alianţa Civică într-o situaţie pe de-a întregul nouă. Unul dintre membrii ei fondatori a ajuns Preşedintele României, iar o a altă personalitate, care s-a alăturat pe parcurs Alianţei, şi pe care aceasta l-a susţinut în alegerile locale ca primar al Capitalei, a devenit prim-ministru al Guvernului României. Mulţi alţii sunt miniştri sau conduc instituţii fundamentale ale statului român. Să însemne aceste evenimente, ca şi, în general, schimbarea de orientare politică pe care ţara o trăieşte, de aproape un an, că Alianţa Civică şi-a atins obiectivele şi şi-a epuizat menirea? Cred că n-ar trebui să uităm acum, când dezbatem această situaţie nouă, lecţia majoră pe care Alianţa a predat-o, vreme de şapte ani, societăţii româneşti: Adevărul trebuie spus oricând, oricui şi cu orice preţ.
M-am gândit foarte mult la ce voi spune astăzi, aici. Să vin doar pentru a prezenta omagiul, mulţumirile mele Alianţei Civice şi pentru a lăuda eforturile sale? Sau pentru a spune întregul adevăr despre noi, în primul rând foştilor, actualilor şi, sper, viitorilor mei prieteni din Alianţa Civică? Fiindcă adevărul cuprinde şi adevărul despre tine.
După un an de la alegerile câştigate de forţele democratice, cred că trebuie să ne punem împreună întrebarea: ce a făcut în acest timp, ce ar fi trebuit să facă şi ce va face Alianţa Civică? La ce este oare dispusă să-şi raporteze acţiunile şi luările de poziţie? La principiile ei fondatoare, sau la conjunctura politică şi socială a momentului actual? Părerea mea sinceră este că, de prea multe ori, Alianţa Civică, s-a raportat mai degrabă la această conjunctură decât la principii. Am impresia că, într-un fel, Alianţa Civică este pe cale de a se constitui şi într-un club al frustrărilor. Motive există. Aşa cum situaţia este complet nouă, aşa cum încă toţi suntem robii unor mentalităţi trecute, putem accepta că Alianţa Civică n-a reuşit să modifice total mentalitatea societăţii şi nici a celor din rândurile ei. Marea parte a intelectualităţii, în mod sigur mass-media, dar şi o parte a Alianţei Civice consideră opoziţia faţă de Putere ca principalul etalon de manifestare a independenţei lor.
Am constituit atunci, în noiembrie '90, Alianţa Civică nu ca pe o organizaţie de luptă a societăţii civile împotriva puterii politice, oricare ar fi aceasta. Am întemeiat atunci Alianţa Civică ca un cadru de concentrare a energiilor cetăţeneşti în direcţia schimbării unei puteri care contravenea interesului general prioritar de instaurare a democraţiei reale şi a statului de drept în România.
Alianţa Civică a fost şi este, prin urmare, o creaţie pozitivă, o instanţă care a afirmat principii, valori şi credinţă. Ea nu a fost, şi nădăjduiesc că nu este nici acum, o instituţie menită doar să conteste. Contestarea a fost pentru Alianţa Civică, vreme de şapte ani, un mijloc, nu un scop. Scopul a fost, de-a lungul acelei perioade, schimbarea unei puteri considerate ostile intereselor României, intereselor adevărate şi fundamentale ale României. De un an, acest scop – schimbarea puterii – a fost atins. Şi, aşa cum s-a spus, Alianţa Civică este, alături de partidele din Convenţia Democratică, autoare a noii puteri din România. Ea poate, desigur, printr-un gest neeliberat total de tentaţia orgoliului, să refuze astăzi să-şi asume dreptul de autor al unei construcţii, considerând că aceasta nu o mai reprezintă sau chiar o compromite.
Nu cred că ar trebui să trecem cu vederea (şi faptul a fost rareori spus în aceste douăsprezece luni) că victoria în alegerile prezidenţiale şi parlamentare din noiembrie ’96 nu a coincis decât cu dobândirea puterii din punct de vedere legal. Mult prea frecvent se face confuzia între puterea de drept şi puterea de fapt. În societăţile bazate pe democraţia reprezentativă şi pe economia de piaţă, puterea reală, puterea care generează decizii, puterea care influenţează, puterea care hotărăşte este îndeobşte puterea economică. Această putere nu o deţinem nici în sectorul privat, nici în sectorul de stat. Factorului politic îi revine funcţia de a armoniza şi coordona o diversitate nouă de centre ale puterii economice, care sunt în curs de formare, printr-un proces extrem de dificil.
De un an de zile, puterea aparţine de drept Convenţiei Democratice şi aliaţilor săi. Puterea reală, puterea instalată anterior în vârfurile structurilor administrative şi încă persistentă în partea mediană şi în baza structurilor administrative ale statului nu coincide cu această putere legală. Alte centre de putere se exprimă, în forţă, inclusiv prin mass-media, în România. A existat oare o reală posibilitate de schimbare rapidă? În cât timp s-ar fi putut face aceasta? Există oare, undeva în lume, posibilitatea schimbării structurilor administrative peste noapte fără o traumatizare excesivă a societăţii? Există o altă posibilitate decât aceea dintr-un stat dictatorial şi vreun alt model decât cel comunist, de a schimba brusc, prin eliminare, vechea situaţie? Am reflectat noi suficient la acest lucru? Şi dacă am propus naţiunii un model democratic, suntem gata să ni-l asumăm până la capăt? Iar, în al doilea rând, când schimbăm, cu cine schimbăm?
Sunt atacat permanent pentru afirmaţia pe care am făcut-o privind necesitatea pregătirii a 15 mii de specialişti care să înlocuiască oamenii incompetenţi sau corupţi promovaţi de fosta putere. Este o idee pe care am avansat-o la o întrunire a Alianţei Civice şi apoi a Convenţiei Democratice, la Timişoara. Vreau să vă spun că aceşti 15 mii de specialişti există şi mulţi dintre ei sunt în rândurile dumneavoastră. Dar cei mai mulţi nu au fost dispuşi să îşi asume responsabilitatea directă. Nu au fost dispuşi şi nu sunt dispuşi. Se poate spune că au fost blocaţi, că nu au putut să ocupe aceste locuri, deşi au vrut? Că partidele politice, prin algoritm, i-au împiedicat şi au creat un sistem de blocaj? În parte, probabil, este adevărat. Dar sigur doar în mică parte. Adevărul nu este niciodată simplu, nu este niciodată unilateral. Şi nimeni nu poate să-şi asume tot adevărul, exclusiv de partea lui. Se omite un fapt esenţial, că, într-un timp extrem de scurt la scara istoriei, în doar 12 luni, nu se pot soluţiona toate contradicţiile acumulate în societatea românească vreme de 50 de ani. Mai ales că Puterea nu are numai misiunea de a desface nodul acestor contradicţii istorice, dar şi rolul de a răspunde în regim de urgenţă provocărilor prezentului şi sfidărilor din al treilea mileniu.
Societatea românească este încă traumatizată, locuită de spaime şi nostalgii, bântuită de orgolii, neeliberată pe de-a întregul de spectrul bolilor din anii dictaturii. Ca orice convalescent, este deosebit de sensibilă şi de încordată. Presiuni puternice pot stârni regrete, nostalgii, reflexul servituţii, ca şi resentimente, panică sau neîncredere.
Care este rolul pe care şi-l poate imagina pentru sine Alianţa Civică într-un asemenea context? Să fie vorba numai despre rolul de sfătuitor şi mentor al Puterii? Sau despre rolul de deţinător unic al tuturor soluţiilor, pe care le oferă celor aflaţi la guvernare? Sau, dimpotrivă, ne-am putea imagina rolul Alianţei Civice sub semnul unei responsabilităţi complexe şi dificile, care mai cere încă sacrificii şi, în primul rând, sacrificarea orgoliilor? Dacă da, despre ce acţiune şi despre ce responsabilitate avem dreptul să vorbim? Fără îndoială, asumarea unei acţiuni directe în structurile executive ar implica un  divorţ temporar faţă de formele clasice ale iniţiativei civice. Nu însă şi faţă de principiile acţiunii civice.
Am convingerea că Alianţa Civică este îndreptăţită să arunce neîncetat o privire critică în palatele Puterii. Şi trebuie să o facă. A dobândit, timp de şapte ani, autoritatea morală pentru asemenea atitudine. Ceea ce trebuie analizat aici este însă sensul pe care îl dăm noţiunii de critică. A critica pe cineva înseamnă, la nivelul limbajului comun, a-l vorbi de rău, a incrimina comportamentele şi faptele. În sens mai riguros însă, în sensul propriu-zis etimologic al cuvântului, a critica înseamnă a cerne, a trece prin sita raţiunii, a evalua faptele şi vorbele cuiva în temeiul unor criterii precise şi legitime. În domeniul politic, are dreptul la critică numai cel care se bizuie pe o viziune coerentă şi clară asupra societăţii. Numai cel care o poate face într-un spirit pozitiv, constructiv. Nu întotdeauna se impune o atitudine de neîncredere în Putere, ca şi cum Puterea, oricare Putere, ar fi mereu coruptă, vinovată şi suspectă.
Demersul meu în asumarea directă a responsabilităţii politice a plecat, printre altele, şi de la o observaţie pe care poeta care avea să devină preşedinta Alianţei Civice o făcea în primăvara lui ’90, când ne-am găsit împreună în balconul Universităţii. Era o perioadă în care se afirma frecvent că, în regimul ceauşist, toţi au minţit, toţi au colaborat, toţi au pactizat. Şi ea spunea: „Eu n-am făcut acest lucru şi nu înţeleg de ce trebuie să admit că toţi au făcut acest lucru”.
Este motivul care a stat şi la baza tuturor acţiunilor mele ulterioare. Nu înţeleg de ce ar trebui să acceptăm că toţi au colaborat la acţiuni reprobabile. Sunt acum preşedinte şi pentru a demonstra că nu este aşa, că nu sunt dispus să fac compromisuri nici pentru trecut, nici pentru prezent şi nici în numele viitorului. Absolut cu nimeni, nici chiar cu Alianţa Civică.
Cred că astăzi trebuie să plecăm de la ideea că Alianţa Civică nu se află în opoziţie faţă de Putere, care îi aparţine în bună măsură. Şi de aceea critica Puterii ar trebui să se desfăşoare în acest spirit, după părerea mea, nu numai riguros, dar şi pozitiv; ca o cernere, ca o evaluare, ca o îndreptare şi nu ca o permanentă şi suspicioasă ostilitate. Şi la acest nivel cred că Alianţa Civică trebuie să-şi asume astăzi răspunderea. Pentru că cei care şi-au asumat răspunderea în momente grele şi dificile sunt tot cei care trebuie să se implice şi în alte momente grele şi dificile.
Societatea românească s-a cernut decisiv în ultimii ani. Cei care aveau ceva de spus ca oameni cu conştiinţă au spus-o atunci, fostei puteri. Acum a apărut un alt tip de răspundere, capabilă să menţină Alianţa Civică în centrul societăţii româneşti. O asemenea responsabilitate este dificil de asumat. Ea ar putea fi descrisă ca o interfaţă între o putere democratică şi o societate marcată încă de intoleranţă, extremism, frustrări şi ură. Mai ales ură.
Invitarea mea la acest congres s-a făcut sub o condiţie. Este prima oară în viaţa mea şi ultima, cred, în care accept să particip condiţionat la un eveniment. Mi s-a cerut ca, în mod expres, să combat o afirmaţie făcută într-un interviu prin care Alianţa Civică era pusă pe un plan asemănător cu partidele extremiste. Denunţ această afirmaţie absurdă şi o fac în termenii cei mai expliciţi şi cei mai clari. Înţeleg că Alianţa Civică a simţit nevoia unei reacţii exprese a preşedintelui ţării. În acelaşi timp, vreau să vă spun că resimt o profundă insatisfacţie când preşedintele ţării sau alţi oameni cu responsabilităţi importante sunt atacaţi în mod mârşav şi  nimeni nu le ia apărarea sau doar foarte rar şi evaziv, chiar dacă este vorba de minciuni la fel de evidente.
Se poate obiecta că preşedintele are suficientă putere şi nu este nevoie să fie apărat. Au fost însă şi alte situaţii în care au arătat că, în  România, solidaritatea umană funcţionează prost. Când o cunoscută scriitoare, membră fondatoare a Alianţei Civice, a fost insultată într-un mod obscen, într-o publicaţie de mare tiraj, a lipsit replica necesară. Marii noştri intelectuali nu au replicat la Televiziune sau în ziare, aşa cum o fac când ei înşişi sunt atacaţi. Nenumăratele minciuni lansate nu au fost contracarate, poate, şi pentru că nu a existat acea minimă încredere că cei calomniaţi nu ar fi putut face lucrurile de care erau acuzaţi. Poate, şi în mintea multora dintre dumneavoastră persistă un stereotip mental, al puterii care corupe şi care este aplicat nediferen-ţiat, tuturor.
Mai este un lucru care, cred eu, trebuie abordat la fel de cinstit şi la fel de clar, chiar dacă nu este simplu pentru nimeni dintre noi. Eu cred că Alianţa poate să fie acea voce care să explice că puterea solidară a societăţii şi societatea solidară cu Puterea nu se exclud. Este necesar acest lucru? Are nevoie o Putere să fie apărată? N-are ea la dispoziţie suficiente mecanisme de autoritate ca să nu mai fie nevoie de acest lucru? Şi, în fond, de ce să nu se explice singură?
Există o raţiune obiectivă. Cei care şi-au asumat răspunderea acţiunii directe găsesc foarte rar timpul necesar pentru a explica în detaliu sensul şi obiectivele strategice ale deciziilor politice. Şi nici nu ar trebui să facă acest lucru, pentru că rolul lor este să acţioneze, nu să explice. Timpul explicării s-ar deduce din timpul acţiunii. În plus, dacă ei înşişi îşi fac cu adevărat datoria, povara administrării treburilor oficiale şi a grijilor de zi de zi ale cetăţenilor îi copleşeşte. Iar, pe de altă parte, oamenii Puterii, prin însăşi poziţia pe care o ocupă, nu pot conta întotdeauna pe credibilitatea de care au nevoie pentru a justifica propriile acţiuni şi măsuri. Pentru că, din start, ei sunt consideraţi partizani. Nu poţi însă construi o societate nouă fără să o explici. Cineva trebuie să explice. Din păcate, acest lucru nu-l face acum aproape nimeni. Şi atunci, cum vrem să construim o nouă realitate demisionând mental, moral şi material de la proiectarea şi zidirea ei efectivă? Visăm să construim miraculos o lume nouă peste noapte, ca în basme? Ce fel de ziditori sunt cei care merg la lucru fără unelte? Fiecare cucerire de poziţii se cere să fie şi o punere în lumină pentru ca ziditorul dar şi destinatarii lucrării să vadă unde a ajuns şi unde îşi propune să ajungă. Este o nevoie permanentă de a verifica şi controla ce ştim despre o lume în schimbare şi despre noi înşine în această lume. Avem nevoie de aşezarea lucrurilor şi acţiunilor în orizontul lor mişcător. Eu văd în democraţie un mod de a zidi fără toate acele mistere care subordonează şi mistifică şi văd discursul politic şi civic ca o zare limpede, ca un cuvânt de onoare ce se cere a fi respectat.
Nu putem ignora că în lume există o forţă uriaşă, care este forţa televiziunii. Dar ea nu este o forţă inocentă. Abandonată în mâinile unor grupări ostile progresului reformei şi democraţiei, ea poate influenţa în sens negativ mentalitatea oamenilor, mult mai mult şi mai rapid decât o puteau face, în mod pozitiv, drumurile noastre în ţară sau marile mitinguri de altădată. Acele mitinguri ale disperării şi recâştigării speranţei nu se vor repeta, decât într-un moment în care, poate, actuala putere se va prăbuşi, nu pentru că n-a făcut ce trebuia, nu pentru că exponenţii ei au furat sau au minţit, ci pentru că n-au ştiut să explice ce au făcut. Unde va fi Alianţa Civică atunci? Vă rog să meditaţi la acest lucru. În momentele de schimbare, locul neocupat se ocupă repede de către altcineva. Şi mai ales locul competenţilor naivi se ocupă de incompetenţii activi care ştiu foarte bine ce vor să distrugă.
Oameni imorali pot apărea oricând în spatele unor lideri oneşti, aşa cum vor apărea şi oameni dornici să-şi folosească poziţiile pentru a realiza avantaje personale, care vor participa la acte de corupţie, care vor încerca să blocheze competenţii pentru a ascunde propria lor incompetenţă. Categoric vor apărea. Dar acest lucru trebuie să declanşeze o reacţie rapidă acum şi nu când va fi prea târziu. Pe ecranele televizoarelor, care pot modifica cu o viteză extraordinară mentalitatea oamenilor, poziţiile lăsate vacante de oameni cu prestigiu profesional şi moral sunt ocupate de demagogi sau impostori. Unde sunt vocile care să susţină adevărul?
Nimeni nu le cere să laude preşedintele, guvernul sau partidele majoritare în parlament. Pentru că dacă ar face-o, ar fi foarte rău. Li se cere, în acest context mediatic de abordare catastrofică a realităţii, în care totul este rău, în care se spune că nu s-a făcut nimic bun, să explice că s-au făcut şi greşeli, dar şi unele lucruri bune. Li se cere să facă o analiză serioasă. Am ascultat un distins cercetător şi cunoscut politolog, care, într-o seară, la televizor, repeta cu o satisfacţie voioasă: guvernul este rizibil, este o catastrofă politică, este o catastrofă socială. Problema este că nu era nimic de râs. Acest guvern a făcut greşelile lui, a avut ezitările lui, lipsa lui de organizare. Dar nu e nimic de râs în asta. Sunt proiecte de discutat, sunt decizii de combătut, sunt soluţii de propus.

Din acest punct de vedere, cred că Alianţa Civică ar trebui să-şi folosească autoritatea morală într-un astfel de demers. Oricât de dificilă ar fi o asemenea responsabilitate, convingerea mea este că nimeni în afara Alianţei Civice nu şi-o poate asuma în acest moment.
Peste două zile vom aniversa Ziua Marii Uniri din 1918. Toată lumea este de acord că participarea României la primul război mondial a fost decisivă pentru desăvârşirea unităţii naţionale, că a răspuns unor aspiraţii larg răspândite în opinia publică, unei dorinţe arzătoare a marii majorităţi a românilor din Vechiul Regat şi din toate provinciile aflate sub dominaţie străină. Şi totuşi literatura română a abordat un ton amar în evocarea războiului şi a anilor ce i-au urmat. Recitind romanele lui Camil Petrescu, Cezar Petrescu şi cărţile de memorialistică, mi-am spus că pentru cei care au obţinut-o, victoria părea a fi un fruct amar şi otrăvit. Marea literatură nu poate fi voioasă, dar se pare că războiul lung şi istovitor lăsase traume adânci, diminuând pentru o vreme satisfacţia victoriei.
Acum am ieşit şi noi dintr-un război lung şi istovitor, cu traume şi mai adânci. Şi, dincolo de orice ficţiuni, se pare că acesta este preţul sau chiar blestemul înfăptuirii. Niciodată fapta nu poate avea strălucirea şi înariparea speranţei. Dar dacă nu îndrăzneşti să cobori în noroiul tranşeelor, speranţa rămâne doar un vis frumos şi tot mai palid.

Aniversăm astăzi ziua în care, prin voinţa liber exprimată a sute şi sute de mii de români, locuitori ai Transilvaniei, Banatului, Maramureşului şi Ţării Crişurilor, s-a împlinit speranţa de unire şi desăvârşire a României unitare, suverane şi independente.
Este o zi solemnă, în care cetăţenii români, din ţară şi de peste hotare, îşi adună gândul şi fapta. Să fim, deci, împreună, pentru a-i cinsti pe înaintaşii ai căror curaj şi înţelepciune politică au făcut posibilă această sărbătoare. Să fim împreună pentru a cântări cât, din ceea ce noi înşine am făcut, a sporit această lucrare a străbunilor, astfel încât şi urmaşii noştri să-şi poată privi trecutul cu deplină încredere în viitor.
Începutul lui decembrie este, de obicei, însoţit de o vreme noroasă şi rece. Mă gândesc că 1 Decembrie este, probabil, o oglindă a soartei noastre, de multe ori puţin prietenoasă şi rareori senină. Acum, o rază de soare străluceşte deasupra noastră, printre nori. Să ne bucurăm de ea, pentru că nu am fost o naţiune răsfăţată de istorie. Am avut parte de toate necazurile generate de statutul nostru de ţară mică, aflată într-o poziţie de interes strategic pentru alţii şi binecuvântată cu bogăţii dorite de cei puternici. Practic, în fiecare colţ de ţară au avut loc bătălii pentru apărarea fiinţei naţionale.
Până la 1 Decembrie 1918 am parcurs o întreagă istorie de rezistenţă şi de luptă pentru supravieţuire. Nimic nu ne-a fost dăruit fără jertfă şi nimic bun nu ni s-a întâmplat fără trudă şi chin, dar am găsit în noi înşine tăria de a înfrunta şi vremea, şi vremurile. Şi am răzbit spre lumină cu sentimentul datoriei faţă de înaintaşi şi faţă de urmaşi, faţă de patrie ca însumare a tuturor sufletelor care iubesc acest pământ.
1 Decembrie, Ziua Naţională a României, este ziua în care românii au învins. S-a demonstrat atunci că românii nu sunt victime ale istoriei, ci făuritori ai acesteia.
Ne aflăm aici pentru a celebra imaginea românului învingător. O imagine care, în vâltoarea vieţii de zi cu zi, este înlocuită, din nefericire prea des, cu imaginea românului înfrânt, dezamăgit sau speriat. Când îndoielile ne macină, să mergem cu gândul optzeci de ani înapoi. Să ne gândim la România din toamna lui 1916, înfrântă pe toate fronturile, cu mai mult de jumătate din teritoriu pierdut, cu o armată insuficient echipată, retrasă, în Moldova, din faţa unui inamic superior. Dacă în 1916 românii depuneau armele şi încetau lupta care părea iremediabil pierdută, nu ar mai fi existat Marea Unire din Decembrie 1918. Şi tot astfel, dacă noi am dezerta acum, România mileniului trei nu va avea nici o şansă în noua competiţie mondială. Şi nu vom avea nici o scuză pentru o asemenea înfrângere.
Pentru prima dată în istoria sa, România se poate baza pe o reală securitate externă. Nimeni nu-i mai ameninţă graniţele. Nimeni nu-i mai pune în pericol identitatea naţională. Nimeni nu ia peste capul ei hotărâri care o privesc. Imaginea României peste hotare este mai bună ca oricând. Avem sprijinul şi chiar prietenia unor mari naţiuni ale lumii. Dacă am greşi acum, nu am avea pe ce da vina. Nici pe situaţia internaţională, nici pe lipsa de comunicare cu exteriorul, nici pe geopolitică. Totul depinde numai de noi. Aşa cum generaţia de la 1918 a ţinut în spinare povara realizării României moderne, de noi depinde forţa României din mileniul trei. Dacă atunci s-a putut, nu avem voie să nu putem acum.
Nu ne putem ascunde după degete sau după eventuale statistici cât de cât liniştitoare. Românii sunt încă săraci şi o duc greu. Cheia reuşitei noastre împotriva sărăciei este reuşita reformei economice. Acesta este lucrul cel mai important care trebuie să ne preocupe. Pe toţi. Şi pe cei care sunt de partea actualei puteri, dar şi pe cei care-i sunt împotrivă. Fiindcă puterea politică este trecătoare. Ce rămâne cu adevărat este realitatea trăită de fiecare cetăţean, este viaţa pe care el o duce, bucuriile pe care le are şi satisfacţia pe care o simte uitându-se în jurul său.
Sunt conştient de faptul că aşteptările multora dintre dumneavoastră după alegerile din 1996 au fost enorme şi că, din partea celor aleşi, nu au sosit întotdeauna răspunsurile la care speraţi.
Adevărul este că în România s-a suferit prea mult în ultimii cincizeci de ani pentru ca oamenii să mai aibă multă vreme răbdare. Tocmai de aceea, vreau să mulţumesc poporului român pentru înţelepciunea şi înţelegerea de care dă în continuare dovadă.
Din nou ne aflăm într-un moment de cumpănă şi din nou ne este greu. Din nou este nevoie de toate resursele naţionale, de toate energiile, pentru a ieşi la lumină. Trebuie să renunţăm la ideea că este altcineva răspunzător de soarta noastră. Trebuie să avem încredere în noi, în puterile noastre şi în viitorul nostru.
Să nu uităm că, imediat după 1918, au urmat ani grei, când a trebuit să ne apărăm unirea. Să nu uităm că, douăzeci şi doi de ani mai târziu, armata noastră a trecut prin cumplita încercare a retragerii fără luptă din teritoriile răpite prin ultimatumul rusesc şi prin Dictatul de la Viena. Chiar dacă astăzi sistemul de securitate al României, bazat pe tratatele cu vecinii şi pe acordurile trilaterale, este cu adevărat puternic şi durabil, vom continua să îmbunătăţim calitatea armatei române şi nu vom mai accepta niciodată cedarea fără luptă a vreunui teritoriu românesc.
Viaţa este dură cu cei învinşi, iar noi am plătit costurile indeciziei noastre decenii la rând şi, probabil, le mai plătim şi acum. Sunt convins că trebuie să fim atât de puternici încât să ne asumăm trecutul, să ne trezim din legende şi să privim istoria în faţă. Să ne mândrim cu gloria strămoşilor, dar să avem puterea să acceptăm şi greşelile lor. Să înţelegem că suntem singurii responsabili de destinul nostru, fie că este bun, fie că este rău. Cred, de asemenea, că înainte de a vorbi de reconciliere cu alte popoare este nevoie să ne împăcăm între noi. Să putem sta unii lângă alţii fără să ne urâm. Să înţelegem că dacă va fi bine, ne va fi bine împreună, şi dacă ne va fi rău, ne va fi rău tuturor.
Ca de obicei în istoria noastră, cei care suferă cel mai mult înţeleg cel mai mult. Cu toate prezicerile alarmante ale unor mari convulsii sociale în acest an, cu toate aluziile referitoare la pierderea suportului popular, cu toate instigările mai mult sau mai puţin voalate, marea majoritate a populaţiei crede, în continuare, în reformă. „Ţineţi poporul ca să nu rătăciţi”, scria Simion Bărnuţiu. Cu acest gând trebuie să ne continuăm drumul, să realizăm reforma şi creşterea economică prin care să învingem sărăcia.
Succesele noastre vor fi şi succesele românilor din toate ţările din jurul nostru. Vor fi mândria şi bucuria românilor de pretutindeni, de-a lungul şi de-a latul lumii. Astăzi, mai mult ca oricând, ne simţim, în acelaşi timp, compatrioţi şi combatanţi pentru binele României.
Ştiu că mulţi dintre dumneavoastră vă confruntaţi cu nedreptăţi. Acestea nu pot fi îndreptate dintr-o dată. Puteţi avea însă încredere că există voinţa şi forţa de a le îndrepta şi că voi fi alături de cei care au nevoie să fie ascultaţi şi sprijiniţi pentru a le fi apărate drepturile.
Bărbaţii şi femeile care au făcut România Mare au avut de înfruntat ani grei de război, de ocupaţie, de pericole şi privaţiuni. Marea Unire nu s-ar fi desăvârşit fără noroaiele tranşeelor şi fără mizeria războiului îndurată cu vitejie de soldaţii armatei române.
Tranşeele bătăliei pentru însănătoşirea economiei şi a societăţii româneşti, ca şi noroiul luptei împotriva corupţiei şi crimei organizate nu sunt uşor de străbătut. Dar ele trebuie traversate pentru a putea birui. Dacă acum 80 de ani, înaintaşii au înfruntat moartea pentru o Românie Mare prin întregirea ei, nu suntem oare noi în stare să înfruntăm viaţa, oricât de grea, pentru o Românie Mare prin prosperitatea şi demnitatea ei? Nu avem voie să cedăm în acest război împotriva sărăciei şi corupţiei, aşa cum nici înaintaşii noştri nu au depus armele în faţa inamicului de atunci.
Am dovedit că România este o ţară de oameni hotărâţi să privească cu demnitate spre viitor. Am dovedit că ştim să respectăm minorităţile şi va trebui ca, de acum înainte, fiecare să respecte drepturile şi libertatea celuilalt. Numai aşa vom avea înţelegere, linişte şi colaborare în realizarea intereselor şi obiectivelor comune întregii noastre societăţi. Am dovedit că suntem adevăraţi prieteni ai vecinilor noştri, pe care ştim să-i ajutăm la nevoie, aşa cum am făcut-o în Bosnia şi în Albania.
În numele statului român, pe care am onoarea să-l reprezint şi în calitate de comandant al Forţelor Armate, adresez întregii Armate Române, generalilor, ofiţerilor, subofiţerilor şi maiştrilor militari, tuturor soldaţilor şi cadrelor active, celor aflaţi în rezervă, precum şi veteranilor de război, cele mai calde mulţumiri pentru modul exemplar în care cinstesc, prin fapta şi gândul lor, nobila tradiţie a Armatei Române, pentru statornicia, disciplina şi capacitatea lor de a reprezenta cu onoare această instituţie fundamentală a ţării.
Dacă în 1918, jertfa Armatei Române a fost piatra de temelie a Marii Uniri, astăzi încrederea noastră în viitor se bazează şi pe devotamentul ostaşului român faţă de patria şi poporul său.
Am reuşit să dovedim că dorim cu deplină îndreptăţire să fim un partener activ şi capabil să se alăture statelor membre ale Alianţei Nord-Atlantice şi să ne integrăm într-o Europă unită. Am dovedit, aşa cum ne-o cere şi tradiţia, că ştim mai degrabă să dăruim decât să cerem. Şi am făcut tot ce era nevoie ca să dăm acestei părţi de Europă, atât de încercată de istorie, linişte din liniştea noastră, pace din pacea noastră, înţelepciune din înţelepciunea noastră.
Se încheie un an greu pe care l-am străbătut, totuşi, cu fruntea sus. Nu vă pot făgădui că anul care vine va fi mai uşor. Nu va fi mai uşor, pentru că va trebui să muncim mai mult, să ne organizăm mai bine, să fim mai eficienţi şi mai responsabili, să aducem cinstea şi dreptatea pe locul ce li se cuvine. Dar vă pot făgădui că, în tranşeele acestei bătălii pentru viitor, vom fi alături umăr la umăr şi tot umăr lângă umăr vom învinge.
Se povesteşte că, în vârtejul de bucurie de acum 79 de ani, de pe acest câmp, un preot, venit din zona Bistriţei, ar fi spus: „Dumnezeu nu a fost niciodată român, dar astăzi şi sfinţii în cer poartă straie româneşti”. A avut neamul acesta o zi mare, după secole de durere şi de luptă. A avut o zi care a răscumpărat efortul a zeci de generaţii. 1 Decembrie 1918 a fost cea mai strălucitoare zi a românilor. Să facem ca această zi să rămână la fel de strălucitoare de-a pururi.
acestui pământ au murit în războaie şi în revoluţii. Pentru că au apărat principiile de căpătâi pe care acestea le simbolizează, mulţi români au ajuns în închisori. Mai presus de orice, tricolorul este simbolul unităţii, al suveranităţii şi al integrităţii statului român – iar aceste valori supreme merită din plin un ceas de celebrare comună.
La întrebarea dacă avem nevoie de încă o sărbătoare acum, într-un ceas de cumpănă pentru istoria noastră şi dacă mai avem timp pentru a ne aminti împreună fapta înaintaşilor acum, când timpul nu mai are răbdare, aş răspunde din toată inima DA. Da, pentru că semnificaţiile acestei zile a Tricolorului sunt de nedespărţit de valorile de care  avem nevoie şi de care vom avea totdeauna nevoie pentru a nu uita cine suntem şi încotro vrem să ne îndreptăm.

Ne aflăm cu foarte puţine zile înaintea unor decizii istorice privind arhitectura viitoare a continentului european. Lărgirea Uniunii Europene constituie cel mai important proces pe care îl cunoaşte continentul nostru la acest sfârşit de secol. El comportă aspecte politice şi economice, dar are şi o valoare morală.
România, ţară asociată la Uniunea Europeană, înţelege dinamica integrării nu doar în ceea ce priveşte condiţiile tehnice formale, ci şi în privinţa aspectelor subtile, de fond, care ating stratul mentalităţilor şi al dialogului între culturi. România ştie că extinderea nu se poate face în dauna prezervării coerenţei şi consistenţei interne pe care Uniunea Europeană le-a dobândit în jumătate de secol de existenţă.
Procesul extinderii este global şi evolutiv, dar în acest proces toate popoarele care împărtăşesc acelaşi sistem de valori trebuie să se bucure de şanse egale. De aceea, integrarea în Uniunea Europeană a statelor din Europa Centrală şi de Est nu ar trebui concepută în termenii unei curse în care unii pierd, iar alţii câştigă. Cel mai important este însuşi procesul de extindere şi de aceea el trebuie să fie deschis şi continuu, aşa cum este statuat în Carta fondatoare a Uniunii Europene.
România se pronunţă pentru un proces unic având o unică finalitate, reunificarea Europei în jurul aceloraşi concepte şi valori. În opinia mea, acest proces trebuie derulat de o manieră care să nu excludă pe nimeni şi care să ofere garanţii formale participanţilor la proces că, atâta vreme cât îşi îndeplinesc obligaţiile asumate, vor fi consideraţi parte a acestuia. Numai pe această bază devine acceptabilă departajarea ulterioară a candidaţilor în funcţie de performanţele proprii.
Vreau să spun foarte clar, de la început, că, stabilirea, acum, la orizontul anului 1998, a două grupe în cadrul statelor-candidate ar fi în primul rând o eroare de logică. Dar, pentru a dovedi falsitatea unui silogism, trebuie să analizezi premisele. Şi, după părerea mea, există două premise false ale unei posibile departajări în acest moment.
Primul reproş are în vedere chiar titlul documentului elaborat de Comisia Europeană: „Agenda 2000”'. Acesta nu este un titlu tehnic, cum ar fi fost normal; este mai mult un slogan. Şi, ca toate sloganele electorale sau publicitare, el nu defineşte o realitate, ci o dorinţă sau o speranţă într-o Europă lărgită, într-o primă etapă, în anul 2000. Chiar şi o minimă analiză a realităţii arată foarte clar că, în 2000, nu se va putea vorbi despre integrarea efectivă a vreuneia dintre ţările asociate. Adevărul este că nu sunt încă pregătite pentru lărgirea europeană nici ţările asociate şi nici Uniunea Europeană însăşi.
În al doilea rând, se poate constata o paralelă nejustificată între cele două procese de integrare: în NATO şi în Uniunea Europeană. Pentru NATO s-a stabilit un orizont de lărgire, cu un prim grup, la nivelul anului 1999. Au fost nominalizate trei ţări şi aceste trei ţări, probabil sau mai mult ca sigur, în 1999-2000 vor deveni membre ale Alianţei Nord-Atlantice. În schimb, cu toată aprecierea pe care o am pentru primele ţări selecţionate de Comisia Europeană, nu cred că vreunul dintre liderii acestor state poate să susţină că în anul 2000 vor fi deja integrate în Uniunea Europeană. Iar dacă ar fi aşa, efectul va fi categoric negativ chiar pentru aceste ţări insuficient pregătite pentru a face faţă standardelor Uniunii Europene. Experienţa arată că acest proces de integrare a durat în cazul Spaniei sau al Portugaliei şapte ani, iar dacă luăm în considerare şi perioada preliminară, în jur de zece ani.
Şi atunci, mă întreb: pentru un proces care, categoric, se va desfăşura pe durata a şapte până la zece ani şi care nu este cunoscut acum în detalii, de ce am face, de la început, o departajare între două grupe de ţări?
Mai importantă decât o clasificare a candidatelor este decizia de lărgire a Uniunii prin integrarea statelor asociate. Văd acest proces ca un întreg care să ducă la reîntregirea Europei în jurul aceloraşi concepte şi valori, un proces declanşat şi derulat într-o manieră care să nu excludă pe nimeni şi să ofere garanţii egale tuturor participanţilor că solicitările lor de aderare vor fi judecate după aceleaşi criterii.
România se pronunţă pentru abordarea deciziei de extindere a  Uniunii Europene pe baza evaluării individuale a situaţiei fiecărui stat candidat şi respinge logica integrării în valuri. Înţelegem că există ţări care sunt mai bine pregătite în acest moment. Ştim însă că până şi acestea mai au un drum lung de străbătut până să se alăture unei organizaţii supranaţionale atât de puternic structurată, cum este Uniunea Europeană. Am spus de mai multe ori că România nu îşi poate dori şi nu îşi propune să acceadă nici o zi mai devreme, nici o zi mai târziu de momentul în care va fi pe deplin pregătită pentru aderare.
În acelaşi timp, cred că trebuie să evaluăm cinstit ce câştigă unii şi ce câştigă alţii, pentru că, deşi extinderea este o chestiune de voinţă politică, nimeni nu poate ignora importanţa dimensiunii economice a lărgirii Uniunii Europene. Extinderea prin integrarea a noi membri înseamnă accesul la o piaţă suplimentară de peste o sută de milioane de potenţiali cumpărători. Aşadar, extinderea înseamnă avantaje nu numai pentru state, comunităţi şi indivizi, dar şi pentru companiile comerciale. Pentru acestea, avantajul cel mai notabil va fi accesul mereu sporit la o piaţă în continuă creştere, prin ridicarea capacităţii de absorbţie a importurilor odată cu mărirea capacităţii de cumpărare a populaţiei.
Avantaje are şi economia viitoarelor state membre ale Uniunii.  Există numeroase exemple de companii care au investit cu succes în ţările Europei Centrale şi de Est, pentru îmbunătăţirea infrastructurii de transport, telecomunicaţii, energie, dar şi în alte domenii în care această zonă mai are un potenţial economic insuficient exploatat.
Includerea unor veritabile emergent-markets în piaţa internă a Uniunii ar da un nou impuls creşterii economice într-o Europă lărgită. Companiile vest-europene pot contribui astfel la completarea laturii politico-instituţionale a extinderii cu cea micro-economică, ajutând companiile est-europene să se integreze în reţelele globale de marketing, transfer de tehnologie, furnizori şi finanţare. De asemenea, pot oferi expertiza lor în adaptarea la o economie globală dinamică. De aceea, sunt sigur că firmele vest-europene vor avea şi pot avea, realmente, un rol activ în procesul extinderii europene.
Dacă am gândi Uniunea Europeană numai ca un proces relativ la pieţe, cred că am greşi grav. Acest punct de vedere are numeroşi adepţi şi susţinători. Europa Centrală şi de Est este însă o zonă care trebuie concepută mai ales în termenii multiculturalităţii, al unor tipare de civilizaţie, fără integrarea cărora Europa nu ar fi întreagă. Mă refer aici nu numai la valorile artistice şi la tradiţiile culturale, dar şi la un anumit tip de civilizaţie tehnică sau la un anumit specific de civilizaţie a consumului. Recuperând toate aceste valori străvechi, Europa unită va fi suficient de puternică pentru a face faţă provocărilor pe care i le aşează în faţă alte spaţii de civilizaţie, fie că este vorba de Statele Unite sau de extrem de dinamica zonă Asia-Pacific.
Este clar că o concurenţă deschisă va avea loc în mileniul următor între zona Asia-Pacific, zona Americii de Nord şi Europa. De aceea, ar fi o mare eroare să gândim procesul de lărgire în termenii economici şi sociali ai mileniului II.
Mă bucur că, aici, se află laolaltă cercetători şi analişti politici şi economici, exponenţi ai zonei economiei reale şi oameni politici îndatoraţi să ia decizii politice şi economice ţinând cont de opiniile politologilor, economiştilor, sociologilor şi întreprinzătorilor. Aş fi foarte bucuros ca, la sfârşitul acestui discurs, să mă aşez undeva în sală şi să particip, aşa cum făceam până de curând ca profesor, la o discuţie liberă, în care intelectualii, permanent critici, pun întrebări incomode, iar lumea nu le reproşează acest lucru – cum se întâmplă în cazul şefilor de stat.
Fără să jignesc pe vreunul dintre colegii mei preşedinţi din statele Europei Occidentale, mi-e greu să nu spun acum cât de demagogică mi s-a părut abordarea problemei şomajului în campaniile electorale. S-au promis cu uşurinţă reduceri drastice ale şomajului. Oare nu exprimă aceasta o gândire pe tiparul civilizaţiei societăţii industriale şi a uzinei? Sau o respingere, fie şi numai conjuncturală, a specificului societăţii post-industriale informaţionale?
Există o temere că lărgirea Uniunii Europene va fi generatoare de şomaj în Occident. În opinia mea, temerile celor care au reticenţe faţă de eventualele efecte socio-economice negative ale extinderii, în actualele ţări membre, nu se justifică. Ele izvorăsc din acea veche logică a jocului de sumă nulă, care nu poate fi aplicată procesului extinderii. Printr-o acţiune comună, prin complementarităţile economice la scara întregului continent, Europa unită va face faţă, mai uşor şi mai bine, nevoii de restructurare economică cerută de evoluţia economico-financiară la nivel global.
Integrarea unor noi membri va aduce beneficii economice pe termen lung tuturor statelor, aşa cum neintegrarea ţărilor din centrul şi estul continentului ar comporta, pe termen lung, pentru actualii membri, costuri mai ridicate decât cele implicate de lărgirea Uniunii.
După căderea regimului comunist, România a cunoscut o perioadă de dezvoltare extrem de lentă. După alegerile câştigate în noiembrie anul trecut, am optat pentru o reformă radicală şi rapidă. Regiile autonome, o formă hibridă de proprietate publică şi privată a statului, vor fi restructurate ca societăţi pe acţiuni şi privatizate. Autoritatea pieţelor de capital, a burselor de valori şi de mărfuri va fi extinsă astfel încât acestea să devină adevărate instrumente de reglementare, care să asigure accesul liber şi nediscriminatoriu al tuturor celor care operează pe piaţă, la informaţii, resurse şi capital. În plan paralel, nevoia protecţiei ecologice determină o asumare comună a responsabilităţii de către stat şi investitor pentru daunele aduse mediului de către o întreprindere, anterior privatizării ei. Legislaţia românească a fost modificată în câteva puncte-cheie, pentru a răspunde cererilor investitorilor străini. Astfel, prin lege, investitorul străin are dreptul să cumpere proprietăţi şi să cumpere pământ în România pentru dezvoltarea investiţiei sale, asigurându-se repatrierea totală şi rapidă a beneficiului. Convertibilitatea monedei şi posibilitatea de  repatriere în valută este totală.
În acest moment, în România are loc o restructurare a Guvernului, pentru a strânge într-un singur organism toate agenţiile care se ocupau de privatizare. Un ministru al privatizării îşi asumă răspunderea politică pentru actele de privatizare, iar Fondului Proprietăţii de Stat îi revine răspunderea comercială. Investitorii străini vor avea în faţă o singură instanţă de decizie şi un singur interlocutor. Birocraţia va fi redusă prin reducerea numărului secretarilor de stat. În cel mult trei săptămâni, Guvernul va finaliza un proiect de lege privind privatizarea, pe care îl va înainta în regim de urgenţă Parlamentului. Va exista o singură lege a privatizării şi o singură lege a investiţiilor străine. Dorim să transformăm credibilitatea de care ne bucurăm acum în predictibilitate.
Poporul român aderă la valorile democratice ale Europei unite şi aşteaptă un semnal neechivoc de recunoaştere a vocaţiei sale europene şi de susţinere a eforturilor sale în direcţia integrării. Nu avem iluzii, nu cerem nimic de la nimeni. Tot ceea ce pretindem este un dialog sincer, corect şi serios.

Acum şapte ani, un sistem se prăbuşea în Estul Europei şi în locul lui se ridica, treptat, o altă lume; în locul unei societăţi închise, care tindea spre imobilism şi autarhie, se contura o societate liberă, deschisă şi dinamică. Oamenii de afaceri au ştiut dintotdeauna că, într-o asemenea situaţie, când se dărâmă o lume şi se reclădeşte pe ruinele ei o lume nouă, se pot câştiga averi.
Păstrând cu grijă toate proporţiile, România este, în acest moment, într-o astfel de situaţie şi ştie că există în lume şi oameni de afaceri, cu capital, care pot contribui la reclădirea ei. Am constatat şi noi că investitorii fac afaceri, nu cadouri. Înainte de a investi, ei au nevoie de garanţii. Guvernul României şi eu însumi ne-am angajat şi garantăm continuarea reformei. Dar garanţia rezidă nu numai în oameni, pentru că într-o societate democratică liderii se schimbă. Adevărata garanţie constă în sistem, care trebuie să funcţioneze şi după ce îşi încheie mandatul cei care au contribuit prin eforturile şi voinţa lor politică la crearea lui.
Prima garanţie că investiţiile sunt sigure în România ţine de stabilitatea pe care am reuşit s-o construim prin propriile noastre eforturi şi fără intervenţii sau presiuni din afară. România a pierdut timp de şapte ani o imensă ocazie, datorită ezitărilor liderilor săi de atunci şi rezistenţei opuse de vechile structuri ale unei economii centralizate. Lucrurile s-au schimbat şi în locul vechilor structuri s-au creat instrumente ale economiei de piaţă. Conducătorii de azi ai României nu mai ezită şi sunt decişi ca, printr-o reformă radicală şi rapidă, să recupereze anii pierduţi.
Evoluţiile din societatea românească nu mai lasă loc pentru generalităţi, nici pentru manifestări formale. De aceea, încerc să propun un punctaj concret, referitor la strategiile şi nevoile imediate şi de perspectivă ale societăţii româneşti şi în special ale economiei româneşti, precum şi la oportunităţile generoase pe care actualul moment le oferă partenerilor noştri.
România priveşte problema investiţiilor străine cu maximum de interes şi seriozitate şi acţionează cu toată fermitatea în vederea consacrării ei drept element indispensabil al unei reforme autentice.
Ne preocupă mult adaptarea sistemului de garanţii legale oferite investitorilor la nevoile reale exprimate de aceştia sau care rezultă din însăşi evoluţia proceselor economice şi de investiţii. Iată de ce, Guvernul de la Bucureşti propune o lege unică în domeniul privatizării, cu norme care să rămână neschimbate o lungă perioadă de timp, în orice caz în cei trei ani cât mai durează mandatul nostru
Legea investiţiilor străine este deja în Parlament, fiind avizată de comisiile de specialitate din Senat şi în curs de dezbatere la Camera Deputaţilor. Scopul nostru este ca până la sfârşitul anului această lege să fie finalizată şi, ca preşedinte, să o pot promulga.
Trebuie să avem în vedere şi dimensiunea ecologică a întregului proces de dezvoltare economică, prin asumarea responsabilităţii, de către proprietar şi investitor, pentru pagubele pricinuite mediului de o întreprindere, anterior privatizării, ca şi după privatizare.
În condiţiile în care România prezintă astăzi garanţiile stabilităţii politice şi devine un partener credibil şi interesant, doresc să aduc în discuţie vocaţia sa de zonă privilegiată pentru investiţii.
România are o poziţie strategică în Europa Centrală, cu acces spre pieţele Vestului, spre zona Orientului Mijlociu şi, bineînţeles, spre acea uriaşă piaţă care este reprezentată de fostele ţări membre ale URSS. De aceea, România nu are doar o piaţă în ascensiune, cu o populaţie de 23 de milioane de oameni, ci este o parte componentă a unei pieţe mult mai largi, de 130 de milioane, creată prin inaugurarea recentă, la Bucureşti, a formulei dinamice de cooperare trilaterală România–Polonia–Ucraina şi prin acordul trilateral semnat în iulie, la Ismail, cu Republica Moldova şi Ucraina. Se conturează astfel, chiar în centrul Europei geografice, o zonă stabilă de securitate, care prefigurează o arie de dezvoltare extrem de dinamică pentru secolul următor.
Deşi reforma şi schimbarea sunt susţinute de majoritatea românilor, suntem conştienţi că ele implică şi costuri sociale semnificative. Am pus în mişcare reforma, dar pentru a face suportabile sacrificiile populaţiei este nevoie de investiţii urgente care să rentabilizeze producţia şi să creeze noi locuri de muncă.
Privind această nouă Românie, care se naşte în fiecare zi, îmi revin în minte cuvintele lui George Washington: „Asociază-te cu oameni de bună calitate, ca să-ţi păstrezi şansele neştirbite, pentru că e mai bine să fii singur decât într-o companie îndoielnică”. Noi nu putem să rămânem singuri şi nu vom rămâne singuri. Există oameni de mare valoare, reprezentând firme de anvergură. Iată de ce îi învit pe cei, care n-au venit până acum, să înceapă să investească în România, iar pe cei, care au venit, să continue, cu curaj, să investească şi mai mult. Să folosim împreună aceste oportunităţi, pentru binele nostru comun.
Cel mai important proiect pe care l-am lansat se numeşte România la răscruce. Acest proiect se referă la dezvoltarea infrastructurii, a tuturor tipurilor de infrastructuri. Am studiat această problemă, în primul rând ca cercetător şi specialist în resurse naturale,  chiar înainte de a deveni preşedinte. Ca geolog şi om obişnuit să lucreze pe hartă, ştiu  că, din România până în Portugalia, la Oceanul Atlantic, sunt 2500 de km; până în extremitatea nordică a Scandinaviei, la Oceanul Atlantic de Nord, sunt 2500 de km şi până la Munţii Urali, care separă tradiţional Europa de Asia, sunt, de asemenea, 2500 de km. Aşadar, dacă există un centru geografic al Europei, acesta este în România.
Pe teritoriul Europei au existat, încă din vremea grecilor şi a latinilor, două drumuri tradiţionale. Unul dintre ele se numea Drumul Mătăsii şi lega China de Franţa, traversând Europa de la Est la Vest. Celălalt se numea Drumul Ambrei, al chihlimbarului, şi lega Marea Mediterană, Sudul Greciei, de Scandinavia. Amândouă se intersectau pe teritoriul României, la Constanţa. Pe vremea aceea, Constanţa se numea Tomis şi era unul dintre porturile importante ale lumii antice.
Două mii de ani mai târziu, Constanţa a devenit şi este, astăzi, al cincilea port, ca mărime, din Europa, la egalitate cu Marsilia. Din păcate, numai din punct de vedere al capacităţii, nu şi al utilizării, şi trebuie să recunoaştem cinstit acest lucru. În acelaşi timp, România cuprinde, din vremuri imemoriale, gurile de vărsare a Dunării în mare.
Prin efortul Germaniei, Canalul Dunăre-Meinz-Rin creează o nouă cale de transport, care leagă Marea Neagră şi portul Constanţa (prin canalul românesc Marea Neagră–Dunăre şi în continuare, pe Dunăre şi Rin) de Marea Nordului şi portul Rotterdam. Construit de România cu eforturi financiare enorme, Canalul Dunăre–Marea Neagră scurtează considerabil transportul fluvial faţă de drumul natural al Dunării spre mare, folosit în mod tradiţional de vasele comerciale.
Acum, când rezervele de petrol şi gaze din Marea Caspică şi  zona transcaucaziană devin un punct strategic important pe harta Europei şi a lumii, România este singura ţară care poate oferi o alternativă de transport din Marea Neagră: prin strâmtori, spre Marea Mediterană, sau pe Dunăre, spre Marea Nordului. Viaţa este complicată şi totdeauna trebuie să ai o alternativă pentru cazuri de criză. Şi nu numai. România oferă această alternativă.
La recentul summit de la Vilnius, s-a obţinut acordul tuturor celor 11 participanţi pentru crearea unui coridor de transport care să lege Peninsula Scandinavă, Ţările Baltice, Polonia, Ucraina, România, Bulgaria, Grecia, Turcia, deci, Marea Baltică de Marea Egee. Este cea mai scurtă cale de legătură între nordul şi sudul Europei. Lăsând harta geografică şi abordând harta geologică, putem observa că acest coridor de transport este uşor de realizat. El nu trebuie să traverseze munţi şi trece numai prin zone plate, de câmpie. Am discutat, acum o săptămână, cu preşedintele Turciei, la Bucureşti, şi cu preşedintele Bulgariei, cu puţin timp mai înainte, la Varna, să începem proiectarea pentru segmentul care va traversa România, Bulgaria, Turcia. Cu ocazia vizitelor preşedinţilor Poloniei şi Ucrainei la Bucureşti, am stabilit ca experţii noştri să înceapă lucrul la partea de proiect a coridorului care traversează Polonia, Ucraina, România. Săptămâna aceasta mă întâlnesc cu preşedintele Moldovei pentru a inaugura sistemul de fibre optice care leagă acum ţările noastre cu Turcia, Grecia şi Bulgaria.
În momentul în care îşi dezvoltă corespunzător o infrastructură modernă şi o foloseşte şi pe cea pe care o are, România poate deveni o placă turnantă de comerţ pentru toată Europa Centrală şi de Sud-Est. Japonezii au înţeles acest lucru şi au oferit României un credit, care a intrat deja în acţiune, pentru modernizarea danei de containere din portul Constanţa. Vom propune concesionarea Canalului Dunăre-Marea Neagră şi vom concentra împrumuturile de la Banca Mondială, FMI şi propriile resurse câştigate din privatizare, pentru terminarea autostrăzii Constanţa-Bucureşti. Ea va fi urmată de lucrările la  autostrada Bucureşti-Budapesta.
Discutăm, împreună cu grupul ENI din Italia, proiectul unui oleoduct care să lege Constanţa de Trieste. Este calea cea mai scurtă dinspre Marea Caspică prin Marea Neagră spre Marea Adriatică. În momentul de faţă, România are un sistem de transport pentru gaze şi petrol pe tot teritoriul naţional, astfel încât el poate fi folosit pentru acest transport major de energie.
În acest „emergent-market”, care pleacă de la fostul Zid al Berlinului spre Est, România poate fi o placă turnantă de comerţ şi dezvoltare, pentru progresul şi prosperitatea întregii zone. Un spaţiu vast, cu o populaţie de 130 de milioane de locuitori, cu o economie slab capitalizată, are nevoie de investiţii directe şi de portofoliu, pentru retehnologizare, modernizare şi eficienţă economică.
Spaţiu propice pentru schimburi comerciale şi turistice, Europa Centrală şi de Sud-Est aduce cu sine valorile unor vechi tradiţii de cultură şi civilizaţie într-o Europă unită şi astfel îmbogăţită.

De multe ori oamenii politici au ocazia să afirme că asistă la un moment cu totul deosebit al relaţiilor dintre ţările pe care le reprezintă. Uneori această afirmaţie este profund adevărată, alteori are un caracter pur protocolar.
Astăzi însă, putem fi absolut de acord că România şi Republica Moldova trăiesc un adevărat moment istoric, la capătul unui an în care au avut relaţii intense la toate nivelurile. Mi-aş permite să amintesc aici vizita pe care Preşedintele Lucinschi a făcut-o la Bucureşti, în decembrie 1996, în calitate de preşedinte ales, tocmai pentru a discuta împreună, chiar înainte de instalarea sa oficială, principiile în baza cărora urmau să evolueze relaţiile dintre ţările noastre.
Aş aminti, de asemenea, cele convenite la întâlnirea trilaterală la nivel înalt de la Ismail, pe baza cărora cele două state româneşti au început să acţioneze în cadrul unui program de cooperare împreună cu partenerul nostru comun, Ucraina. Trilaterala a deschis un drum inedit şi este recunoscută ca un model de cooperare regională. Pe baza acestui concept al trilateralelor, în Europa Centrală şi de Sud-Est s-a configurat o arhitectură multi-zonală, pe care am prezentat-o recent (şi cu succes) la Forumul internaţional Global Panel de la Haga. Toate acestea nu s-au realizat la îndemnul, nici sub presiunea şi nici cu ajutorul unor mari puteri sau organizaţii internaţionale. S-au făcut din iniţiativa şi prin efortul nostru comun.
Revenind la raporturile dintre România şi Republica Moldova, trebuie să spun încă o dată că, pentru noi şi pentru toţi românii, acestea sunt raporturile cele mai importante, sunt cu adevărat raporturi privilegiate, de familie.
Chiar la acea întâlnire din decembrie 1996, când eu eram preşedinte în funcţie de câteva zile iar preşedintele Lucinschi abia fusese ales, urmând să fie confirmat peste câteva zile, ne-am propus să găsim un model nou şi pragmatic de vecinătate solidară, care să ţină seama de nevoile celor două ţări, de nevoile cetăţenilor lor şi, în acelaşi timp, de tradiţia şi istoria care ne leagă.
Astăzi, acest mod de a privi lucrurile dă roade. Începând de astăzi, Podul de flori de peste Prut este dublat de un pod tehnologic   menit să ţină seama de sensul dezvoltării tehnologiilor mileniului III şi de dorinţa noastră de a construi infrastructuri moderne.
Dincolo de orice detalii tehnice, care nu ţin de competenţa preşedinţilor, inaugurarea cablului optic dintre România şi Moldova este un semnal al voinţei politice de a ne construi un viitor comun, dincoace şi dincolo de Prut. Nu ne mai rezumăm la simpla evocare emoţională a legăturilor cu totul speciale care există între noi. Trecem concret la o construcţie vizibilă prin care să conferim şi un fundament economic acestor legături.
Invocând un trecut comun care ne uneşte pentru totdeauna, trebuie să construim împreună un viitor pe măsura acestui trecut. Să-l construim acum, nici un moment mai târziu. Fiecare clipă de întârziere se plăteşte în această competiţie extrem de dură care se duce acum între toate ţările Europei, între toate statele lumii pentru stabilirea locului fiecăruia în acea economie globalizată a mileniului III. Este o luptă aprigă, în care cine stă pe loc nu rămâne pe loc, ci pierde, iar cei care ştiu să avanseze acum vor avea un loc al lor şi un cuvânt de spus şi în lumea de mâine.
Această iniţiativă remarcabilă, concretizată astăzi, va trebui continuată şi dincolo de graniţa anului 2000. Din punct de vedere spiritual, anul 2000 are pentru noi aceeaşi semnificaţie creştinească, cronologic este doar o graniţă convenţională, dar este extrem de important să-l socotim şi un reper tehnologic. Mileniul III va fi mileniul societăţii informaţionale şi al telecomunicaţiilor încă abia bănuite. Până atunci avem de dezvoltat ceea ce am început în domeniul cooperării în transportul energiei electrice, în investiţii reciproce, în infrastructură, în reglementarea traficului de frontieră, în învăţământ şi cultură.
Mondializarea ridică o sumedenie de probleme care riscă să devină antagonice dacă nu le construim din timp un statut de complementaritate. Am prezentat acum câteva zile, la Paris, la Conferinţa internaţională dedicată acestui subiect, un punct de vedere pe care îl consider definitoriu pentru echilibrul civilizaţiilor şi viitorul condiţiei umane. M-am referit la pericolul unei mondializări a culturii de masă exprimate într-o aceeaşi limbă engleză planetară sau prin imagini ce induc standardizarea preocupărilor, gusturilor, hainelor şi a existenţelor umane în general, ca şi la reacţia, la fel de periculoasă, de contracarare a acestor tendinţe printr-un naţionalism extremist.
Trebuie să existe o cale de mijloc între o mondializare indiferentă la identitate şi o identitate indiferentă faţă de lume. O asemenea cale îmi pare a fi dată de împletirea atitudinilor şi acţiunilor civice cu grija pentru păstrarea identităţii naţionale şi lingvistice a omului – cetăţean al lumii de mâine.

Suntem eliberaţi acum de orice acte de demagogie sau interese care mai marchează campaniile electorale. Nu suntem eliberaţi însă de promisiunile pe care le-am făcut. Am fost la Iaşi, m-am adresat moldovenilor şi Moldovei propunând un proiect de relansare economică, de redresare puternică, pe toate planurile. Adoptarea unui astfel de proiect, acum, după ce vreme de un an specialişti de la Preşedinţie, Guvern, prefecturi şi primării au strâns toate datele disponibile, mi se pare mai necesară ca oricând.
Nu vreau să insist asupra aspectelor istorice şi datoriilor istorice, am vorbit eu însumi despre ele şi mereu va fi nevoie să ne măsurăm realizările şi sacrificiile raportându-ne şi la trecut, la ceea ce am dat şi am primit. Am spus, în 1996, că, de la Unirea Principatelor până astăzi, Moldova a dat mai mult ţării decât sieşi şi că a venit vremea ca această datorie istorică a ţării să fie plătită. Moldova a fost neglijată de multe ori în strategiile de dezvoltare economico-socială a României. Pe plan economic, în Moldova există o rămânere în urmă faţă de alte regiuni ale ţării. Ceea ce trebuie să facem acum, este să ne gândim la viitorul Moldovei, al oraşelor sale, al satelor sale, al locuitorilor săi.
În urma analizei unor indicatori relevanţi, ca indicele de dezvoltare umană, rata şomajului, dinamica privatizării, dezvoltarea sectorului întreprinderilor mici şi mijlocii, distribuţia teritorială a finanţărilor interne şi externe, se constată că Moldova se află într-o situaţie dezavantajoasă. Acest lucru trebuie îndreptat cu seriozitate, argumentat pe baza unei strategii pentru a ajunge apoi la proiecte concrete.
În calitate de preşedinte al României, am susţinut proiectul euroregiunii Bucovina – Prutul superior; am promovat proiectul euroregiunii Dunărea de Jos, precum şi înscrierea, în acordurile trilaterale Ucraina – Republica Moldova – România şi Polonia – Ucraina – România, a unor proiecte comune de infrastructură. Ele pot avantaja dezvoltarea economică de perspectivă a Moldovei, punând în valoare capacităţile sale reale şi potenţiale.
În contextul aderării României la Uniunea Europeană, dezvoltarea regională este o componentă de bază a politicii de integrare. De aceea, trebuie să fim în stare să prezentăm pentru Moldova o strategie regională de o asemenea calitate, încât să devină de interes european.
Pentru România, dinamizarea reformei implică iniţierea unor politici de ansamblu privind dezvoltarea regională, declararea zonelor defavorizate drept arii de dezvoltare prioritară, în condiţiile unei reale descentralizări şi autonomii locale. Realizarea programului de relansare economică a Moldovei presupune, aşadar, o nouă viziune asupra dezvoltării regionale, consolidarea mecanismelor de finanţare şi accelerarea transformărilor structurale.
Eficienţa acestui program va depinde, pe de o parte, de felul în care autorităţile centrale vor colabora cu autorităţile locale, de modul cum vor fi aplicate principiile descentralizării şi întăririi autonomiei locale şi, pe de altă parte, de efortul oamenilor din toate localităţile Moldovei.
Succesul va fi condiţionat, însă, din start, de corectitudinea evaluării resurselor naturale şi umane şi, apoi, de utilizarea lor raţională; de îmbinarea dimensiunii economice cu cea socială. Dacă nu vom realiza şi nu vom conştientiza acest lucru, la nivelul ţării şi la nivelul regiunilor, şi nu vom stabili un echilibru, nu va fi posibilă o reformă serioasă, pentru că ea are nevoie de un suport social consistent. Nu facem reformă de dragul reformei, ori de dragul unor instituţii europene sau mondiale, ci pentru oameni şi cu oameni. Capacitatea de a fi permanent în acord cu mentalitatea oamenilor, de a înţelege punctul lor de vedere şi de a-l promova în forme instituţionalizate este un lucru esenţial. Iată de ce lansez, încă o dată, un apel direct, foarte deschis şi sincer, societăţii civile. Sigur că prefectura, autorităţile locale alese au obligaţii în acest sens, dar, dacă societatea civilă nu-şi va asuma responsabilităţi, atunci nu cred că vom putea avea succes într-un program de o asemenea amploare, cum este programul de dezvoltare economico-socială a Moldovei.
Ce avem noi acum? Avem, într-adevăr, suportul unei voinţe politice ferme şi consecvente, a forţelor care au câştigat alegerile acum un an. Sunt aici pentru a garanta că această voinţă politică există şi voi veghea ca ea să dea roade. Acest program de dezvoltare economico-socială a Moldovei are o structură regională, dar este un program naţional, este un program al României, în ansamblul ei, şi este un program pentru o Românie integrată în Europa. Şi pentru că programul are valenţele unui program naţional, responsabilitatea aplicării sale nu aparţine unui singur partid sau unei alianţe de partide, oricât de puternică ar fi majoritatea în Parlament sau în plan local. De aceea, chem în sprijinul realizării programului de relansare a Moldovei toate forţele politice şi civice responsabile din Moldova şi din întreaga ţară.
Este necesar ca locuitorii Moldovei să se elibereze de frustrări şi să devină adevăraţii actori ai schimbării. Alegătorii din Moldova au contribuit, prin opţiunea lor pentru schimbare, la victoria în alegeri a forţelor democratice. Mai mult sau mai puţin, nu are o importanţă. Mie, care nu am obţinut o majoritate aici, în Moldova, faptul că moldovenii nu au avut suficientă încredere în mine pentru a-mi acorda votul lor, îmi creează şi mai multe obligaţii faţă de Moldova. Totdeauna trebuie să doreşti să-i convingi şi pe cei pe care nu i-ai convins şi să fii alături de ei. Oricum, trebuie să ne eliberăm de considerente electorale, să încercăm să dezideologizăm problemele importante şi să fim solidari în relansarea economico-socială a întregii ţări.
Este nevoie să fim uniţi pentru ca sentimentul românului învingător, pe care l-am evocat acum câteva zile, la Alba-Iulia, la adunarea dedicată Zilei Naţionale, să devină o realitate. Aceasta este esenţa îndemnului meu: să ne dorim să fim şi să ajungem să fim învingători eliberându-ne definitiv de sentimentul că am fi doar victime ale istoriei. Să devenim toţi, împreună, creatori şi actori ai istoriei, convinşi că ea depinde de noi.
Nu întâmplător am ţinut ca, după Alba-Iulia, după Transilvania, să vin în Moldova. Şi nu întâmplător am vorbit despre acest proiect în întâlniri pe care le-am avut în străinătate cu lideri politici şi responsabili ai unor institute de cercetări care stabilesc proiecţii şi programe pentru mileniul trei. În aceste programe România şi, în cadrul ei, Moldova trebuie să-şi afle locul cuvenit.
Când mi s-a oferit ocazia să fiu invitatul de onoare al sesiunii speciale România – reformă şi oportunităţi de afaceri, în cadrul Conferinţei dedicate securităţii şi stabilităţii în Europa de la Vilnius, am prezentat  coordonatele europene ale programului de dezvoltare a infrastructurii din partea estică a României.
Coridorul de transport Nord-Sud sau Coridorul nouă, în ambele variante, va trece pe la Iaşi. Fie că este vorba de varianta Helsinki – Kiev – Chişinău – Iaşi – Constanţa, fie că este vorba de varianta Helsinki – Ţările Baltice – Varşovia – Lvov – Cernăuţi – Iaşi – Constanţa, oraşul dumneavoastră va fi prezent. Toate drumurile vor duce la Iaşi şi prin Iaşi.
Acest coridor, pentru care am sensibilizat preşedinţii din zonă, preşedinţii unor ţări importante din Vest, conducerea FMI şi a Băncii Mondiale, poate deveni cel mai important coridor de transport din Europa. Pentru a lega Marea Baltică de Marea Egee prin Marea Neagră, el va traversa zece state şi o bună parte din România, de la Constanţa până în Nordul Moldovei.
Nu vom vedea rezultatele acestui proiect mâine, poimâine sau în anul următor. Dar România, care era o „insulă albă” în 1996, fiind în afara proiectelor marilor circuite de transport şi tratată ca o ţară condamnată la izolare, se află acum, într-adevăr, la răscrucea marilor proiecte şi programe de dezvoltare.
Proiectele care găsesc cel mai uşor finanţare sunt cele mai scumpe, cele mai costisitoare. În lume nu se strâng sume mari decât pentru proiecte grandioase. De aceea sunt convins că proiectul Coridorului Nord-Sud va găsi şi finanţare. Acest proiect grandios va scoate definitiv Moldova şi oraşul Iaşi din izolare, plasându-vă în centrul Europei.
Marchez mereu pe hartă această situaţie geopolitică favorabilă a României. Acum, când nu ne mai aflăm sub presiunea nimănui, politica României se face aici, în România, în interes naţional şi dându-i chiar o anvergură europeană.
Dacă reuşim să privatizăm acum şi să vindem unor mari companii străine în primul rând industriile consumatoare de energie, care generează pagube imense şi grevează asupra veniturilor fiecăruia dintre noi, atunci industria de ciment, metalurgică şi altele se pot redresa şi pot alimenta bugetul României. Vom încasa impozite, vom încasa bani, în loc să plătim pentru consumurile uriaşe şi datoriile acestor mari energofagi. Ele vor produce, numai că odată privatizate, produsele lor vor purta mărci străine.
Întrebarea este ce produse vor purta mărcile noastre naţionale? În primul rând programele de soft, cele care implică creativitate, imaginaţie, cultură, noile valori care vor stabili de fapt ierarhia ţărilor în mileniul trei. Acestea vor fi valorile. Spun acest lucru la Iaşi, ca un apel adresat direct unui oraş cu mari universităţi, cu un potenţial enorm de inteligenţă, de cultură, de cercetare ştiinţifică şi, în general, de educaţie. Acest potenţial trebuie să fie angrenat, trebuie să fie valorificat. Şi, dacă vom fi capabili să facem acest lucru, chiar noi vom culege beneficiile imediate ale muncii noastre. Pentru că transformările în acest câmp sunt extrem de rapide, iar ierarhiile se vor schimba şi ele cu rapiditate dându-ne şansa progresului la care aspirăm de-atâta vreme.
Poate unul dintre cele mai nefericite stereotipuri mentale cu care am ieşit din regimul totalitar a fost cel al „acţiunilor” bifate într-o agendă. Dacă vă amintiţi, toată lumea se aduna, lăsa totul la o parte şi „se făcea o acţiune”. După aceea „acţiunea” era abandonată pentru că se pregătea o altă „acţiune”. N-aş vrea ca programul inaugurat azi să urmeze această cale. Important este ce se întâmplă cu acest program în continuare. Dacă nu trecem la treabă, nu vom avea nici o scuză. Imaginile de la televiziune trec, rămânem doar noi, cu faptele noastre.
M-am lovit şi de un fenomen negativ al cărui ecou o să producă o mare neplăcere, dar este un lucru care s-a întâmplat şi pe care trebuie să-l povestesc pentru a rămâne cu conştiinţa curată. La Haga, într-o întâlnire cu oameni de afaceri, am aflat că o companie americană vroia să investească în România, să asambleze computere în România; era vorba de un proiect mare cu 500 de salariaţi şi robotizare. Dar au adăugat şi o condiţie: „Dorim să ne garantaţi că vom putea investi la Timişoara sau, dacă nu, mergem în Polonia”. Le-am garantat că preşedintele nu dă asemenea garanţii.
Ne întrebăm de ce vin sau nu vin investitorii. Investitorul este interesat de capacitatea managerială, de capacitatea de muncă şi de organizare, de mentalitatea oamenilor cu care va lucra. Investitorii vin ca să obţină câştig. Dacă nu suntem în măsură să ne dovedim calităţile, dacă întâlnesc oameni care le spun „noi sâmbăta nu lucrăm, noi marţi facem grevă”; dacă anunţăm că vom prezenta joi un proiect, iar joi spunem că vineri şi, după aceea, amânăm pe săptămâna viitoare, nu vom putea realiza nimic. Aceasta este problema.
Pentru ca Moldova să devină cât mai curând un centru atractiv, trebuie să opereze transformări radicale în planul mentalităţii, în toate straturile ei, de la cei care conduc până la oamenii care lucrează efectiv.
Trebuie să se producă o schimbare la nivelul microstructurilor, la nivelul întreprinderilor, la nivelul colectivelor; trebuie găsite căi de stimulare a întreprinderilor mici şi mijlocii. Va veni apoi şi descentralizarea, prin Legea autonomiei administraţiei locale şi Legea bugetelor locale. Este o armă cu două tăişuri, pentru că toate mijloacele şi problemele vor fi în grădina dumneavoastră.
Când vom avea Legea bugetelor locale, nu vom mai putea da vina pe administraţia centrală. Va fi momentul responsabilităţii totale. Consiliul judeţean se va afla în clipa aceea în faţa unei răspunderi imense. La fel şi fiecare primar, şi chiar fiecare cetăţean. Trebuie să pregătim acest moment al responsabilităţii. Să-l conştientizăm, să selectăm oameni competenţi în evaluarea, realizarea şi folosirea veniturilor, să consultăm contribuabilii aşa încât ei să devină partenerii administraţiei în constituirea bugetului local.
O altă problemă o constituie felul în care ne mobilizăm energiile în faţa unui proiect major. Când am vizitat, oficial, Japonia, m-a surprins frecvenţa cu care autorităţile mi-au mulţumit pentru că susţinusem într-un for internaţional ideea ca Japonia să organizeze prima expoziţie mondială de după anul 2005. Nu era doar un gest de politeţe, de politeţe japoneză. La un moment dat am întrebat: „De ce consideraţi acest lucru atât de important pentru japonezi?” Răspunsul care mi s-a dat a fost foarte clar: “Pentru că noi avem în permanenţă nevoie de un ţel, care să mobilizeze toate energiile naţionale şi să menţină naţiunea capabilă de sacrificiu. Avem bani, dar menţinem salariile la un nivel scăzut. Nu banii, ci ţelul contează”. Ei au înţeles mecanismul competiţiei mondiale în care, dacă stai pe loc, mergi înapoi. Mi-au spus: „Avem nevoie de aceste obiective. Iată, trenul cu care aţi circulat de la Tokyo la Osaka l-am făcut pentru Olimpiadă. Pentru viitoarea Olimpiadă vom face cel mai grozav tren din lume, vom transforma complet oraşul”.
Solidaritatea umană nu se poate crea decât în jurul unor proiecte majore. De la marii intelectuali ai Iaşului, marii oameni de cultură, până la cei mai tineri locuitori ai Moldovei este nevoie ca toţi să înţeleagă că trebuie să ne ordonăm eforturile în jurul acestui proiect major care priveşte soarta Moldovei şi soarta României pentru mileniul trei. Ce şi unde vom fi noi atunci? Depinde de ce facem acum: putem câştiga enorm, sau putem pierde tot.
Nu ni se cere decât să muncim, nu haotic, ci organizat; să renunţăm la false orgolii; să nu vorbim numai despre noi şi problemele noastre; să înţelegem că există lucruri deasupra orgoliului personal sau de grup; să ajungem să depăşim această perioadă grea şi doar după aceea să lăsăm loc şi orgoliilor individuale. Acum e nevoie să ne unim.
Votul acordat în 1996 parlamentarilor şi consilierilor care au candidat pe listele CDR din Moldova a avut ca temei încrederea electoratului că programul de relansare economică va fi realizat. Rolul meu a fost să-l fac cunoscut şi să-l susţin, ca parte integrantă a programului de guvernare din acest mandat. În ce ritm şi cu ce rezultate se va solda punerea sa în practică în perioada următorilor trei ani răspund, în egală măsură, administraţia locală din judeţele Moldovei şi aleşii CDR care reprezintă Moldova în Parlament. Senatorii şi deputaţii Convenţiei au la îndemână mijloace constituţionale: intervenţii în plenul Camerei şi în comisii, iniţiative legislative, formularea de amendamente, interpelarea membrilor Guvernului şi, la fiecare sfârşit de săptămână, contactul direct cu prefecţii, primarii şi consilierii din toate judeţele Moldovei.
Cunoaşterea realităţii de la faţa locului, stabilirea priorităţilor pentru fiecare judeţ şi identificarea mijloacelor de realizare a obiectivelor stabilite de comun acord cu administraţia locală sunt în acest moment principalele îndatoriri ale parlamentarilor CDR din Moldova. De felul cum şi le vor îndeplini depinde nu numai succesul candidaturii lor la viitoarele alegeri, dar şi succesul relansării economiei româneşti în întregul ei.
Se spune adeseori că, în România, acum, se face istorie. Important este şi cum anume noi, cei de astăzi, vom rămâne în istorie. Sigur că o asemenea  frază poate să sune bine sau poate să sune lamentabil, dar – poate – o vorbă mare ne va fi îndemn şi pentru fapte mari. Ce vom face (şi nu ce vom spune că am făcut) şi cu ce rezultate depinde de noi, de fiecare dintre noi.

Propunerea de a celebra Centenarul Tudor Vianu sub patronajul Preşedinţiei României nu poate fi privită ca o obişnuinţă protocolară; ea este cu adevărat un privilegiu. M-am numărat printre cei foarte mulţi pentru care Tudor Vianu a reprezentat un maestru, un reper şi un simbol. În anii ’56 – ’60, ca student la Facultatea de Drept, am audiat cursurile Profesorului Vianu, alături de colegii de la Filologie, cu acea asiduitate pe care ţi-o dă opţiunea şi nu obligaţia. Am descoperit în acele prelegeri un cult exemplar al substanţei şi al formei, o eleganţă şi o claritate clasică în sensul cel mai nobil al cuvântului, unite cu o îndrăzneală discretă, dar cu atât mai impresionantă, a gândului şi a verbului. Dincolo chiar de aceste calităţi, care au făcut din opera marelui profesor, pe care îl comemorăm astăzi, un model de demers intelectual, am intuit de la bun început, şi nu am încetat să percep, în chiar prezenţa sa, demnitatea superioară a unei mari Culturi şi demnitatea superioară a Omului care încarna pentru noi această condiţie.
Tudor Vianu a fost şi este considerat una din marile personalităţi ale culturii noastre moderne. Dacă, în anii dinaintea războiului al doilea, Vianu a fost un promotor al acestei culturi în ce a avut ea mai strălucit şi mai îndrăzneţ, în anii dramatici de după război, personalitatea sa s-a impus covârşitor prin armonia dintre paradigma intelectuală şi paradigma morală pe care a reprezentat-o. Cu o discreţie izvorâtă din firea sa cumpănită şi nobilă, cu o fermitate pe care mulţi i-au admirat-o şi poate mulţi i-au invidiat-o, Tudor Vianu a continuat să slujească valorile perene ale culturii româneşti fără să se plece în faţa vicisitudinilor sau a conjuncturilor. Nu a abdicat de la sacerdoţiul pe care şi-l asumase şi nu a negociat niciodată principiile angajamentului său cultural şi moral.
Dreapta lui judecată a rămas echilibrată şi critică. Personalitatea lui a rămas severă cu eleganţă şi cu înţelepciune. Nu a râvnit la funcţii, dar şi-a asumat îndatoriri. Ca profesor universitar şi membru al Academiei Române, ca director general al Bibliotecii Academiei sau ca reprezentant al ţării la UNESCO, a adus României beneficii enorme, contribuind la afirmarea noastră ca neam creator şi purtător de cultură.
Cum ar fi putut supravieţui cultura română pe deasupra opresiunii, a contra-selecţiei, a primitivismului – fie el deghizat în proletcultism, în autohtonism sau în orice altă ipostază, dacă nu ar fi existat în universităţi şi în Academie câţiva mari intelectuali, care să întruchipeze prin întreaga lor operă adevăratele ierarhii de valori, adevăratele sensuri ale culturii? Ce fel de aer am fi fost siliţi să respirăm, ce fel de cărţi am fi citit, ce maeştri am fi putu respecta fără această pleiadă, în care Tudor Vianu strălucea cu o distincţie şi cu o autoritate incomparabile?
Nu-i va fi fost, desigur, uşor să rămână drept şi onest în anii aceia devastatori pentru cultura română şi pentru cei care o slujeau cu adevărat. Dar a rămas. Fără ostentaţie, ne-a ajutat să înţelegem şi să distingem valoarea morală a culturii adevărate şi profunda semnificaţie culturală a unei atitudini morale consecvente şi demne.

Am găsit între gândurile sale despre rostul omului între oameni un pasaj care poate fi considerat un crez moral, exprimând cu stricteţe şi simplitate adevăruri profunde, pe care Profesorul le-a urmat şi ni le-a transmis. Îngăduiţi-mi să-l citez: Împlineşte-ţi munca vieţii tale, fracţionată în sarcina fiecărei zile. Ajută-ţi prietenul nenorocit. Mărturiseşte pentru nevinovat. Fă ce poţi pentru ca lumea să devină mai dreaptă. Aceste cuvinte sunt la fel de adevărate şi astăzi.
Acceptând privilegiul de a depune aici, în această împrejurare solemnă, mărturie asupra modului în care personalitatea lui Tudor Vianu a modelat generaţii succesive de discipoli, uneori din zone ale cunoaşterii foarte departe de cea căreia i se dedicase, înţeleg să-mi onorez statutul de reprezentant al gândurilor şi sentimentelor de preţuire ale poporului român. Este însă, şi o datorie de gratitudine personală, pentru influenţa extraordinară pe care personalitatea Profesorului Tudor Vianu a avut-o asupra multor studenţi şi tineri intelectuali din generaţia mea.
Este de datoria noastră, a tuturor, să recunoaştem şi să fim recunoscători marilor personalităţi care şi-au asumat dificila misiune de a întregi o activitate intelectuală de excepţie cu o pedagogie întemeiată pe exemplaritatea, lipsită de şovăială, a conduitei lor de oameni şi de dascăli. Să exprimăm astfel omagiul binemeritat pe care poporul român îl datorează tuturor reprezentanţilor autentici ai vieţii noastre academice, ştiinţifice şi artistice care în vremuri de restrişte au trăit pentru ca să nu moară cultura română.
Noi suntem astăzi liberi şi pentru că aceşti mari intelectuali nu au încetat să gândească liber în acele momente. Putem aspira la integrarea în Europa democratică pentru că ei au gândit şi au creat în spirit european. Pentru renaşterea României autentice putem face apel la valorile perene ale culturii şi spiritualităţii româneşti pentru că ei au păstrat, au apărat şi au sporit aceste valori.

Mă aflu cu puţine ore înainte de plecarea la Luxemburg unde, la reuniunea la nivel înalt a Uniunii Europene, se iau în acest moment decizii de mare importanţă pentru viitorul continentului pe care trăim. De aceea am simţit nevoia să mă adresez cetăţenilor pentru a prezenta, cinstit şi concret, care este situaţia actuală a României în procesul de integrare europeană. Nu este vorba doar de un sentiment personal, ci, în egală măsură, despre o datorie, pentru că actele politice care viezează interesele fundamentale ale ţării nu pot fi discutate numai în spatele uşilor închise. Ele trebuie abordate în totală transparenţă şi cunoscute de întreaga societate.
În acelaşi timp aş dori să mulţumesc presei care, mai ales în ultimele zile, a prezentat cu competenţă şi obiectivitate principalele probleme legate de summit-ul de la Luxemburg.
Prima întrebare la care vreau să răspund este scurtă, dar fundamentală. De ce Uniunea Europeană? Uniunea Europeană, pentru că lumea viitorului va fi dominată de prezenţa şi soliditatea unor astfel de asociaţii de state. Aşa cum am mai avut prilejul să spun, agresiunile şi primejdiile din actualul şi viitorul context internaţional nu vor mai fi atât militare, cât mai ales economice. Ţările pot fi atacate în interesele lor financiare, comerciale, agricole sau ecologice. Apartenenţa la o asemenea uniune de state cum este Uniunea Europeană are rolul de a apăra pe fiecare membru în parte de astfel de ameninţări. Nu mai puţin, a face parte dintr-un sistem de securitate economică colectivă înseamnă un sprijin preţios pentru dezvoltarea fiecărei ţări. În ultimele decenii, ţări care au cunoscut perioade de dictatură, de regimuri totalitare au reuşit, chiar dacă procesul de integrare în Uniunea Europeană a durat şapte sau opt ani, să ajungă la rezultate economice şi sociale spectaculoase. Mă refer la Spania, Portugalia sau Grecia.
A nu intra în procesul de integrare europeană ar fi, din perspectiva timpului, un act sinucigaş pentru o naţiune care s-ar condamna singură la izolare. Pe de altă parte, tot o sinucidere ar fi şi intrarea efectivă în Uniune pentru un stat care nu e suficient de pregătit pentru a face faţă unui regim concurenţial dur, cum este cel care se desfăşoară şi se va desfăşura în interiorul Uniunii.
Există în Europa o tendinţă generală spre integrarea în Uniunea  Europeană, iar România este una din ţările care au sesizat rapid această tendinţă. Vreau să vă spun clar, istoria integrării noastre în Uniunea Europeană nu a început odată cu actualul Preşedinte sau odată cu actuala majoritate de guvernământ. S-au făcut demersuri diplomatice semnificative în timpul mandatului domnului Iliescu, iar aceste demersuri au fost sprijinite de Opoziţia de atunci. Trebuie să remarc faptul că şi Opoziţia de astăzi continuă aceeaşi linie de sprijin în această problemă de interes naţional. Şi mai important este că, şi atunci, şi acum, poporul român a susţinut şi susţine ideea integrării în Uniunea Europeană.
Avizul Comisiei Europene din iulie 1997 a creat o mare emoţie pentru că a împărţit ţările candidate din Centrul şi Estul continentului în două grupe radical separate. Primul grup de cinci state ar fi urmat să înceapă negocierile de aderare în 1998. România nu făcea parte din acest grup.
Poziţia Comisiei a generat în rândul opiniei publice din Estul şi Centrul continentului, inclusiv în România, senzaţia că asistăm la o nouă împărţire a Europei, de fapt, la o nouă excludere a unui anumit grup de ţări; că asistăm, din nou, la căderea unei cortine; că procesul extinderii Uniunii Europene se va limita la cinci state şi se va opri în jurul anului 2000 sau va avea loc o amânare la nesfârşit a începerii negocierilor cu celelalte state candidate.
Cum a ajuns Comisia la o asemenea concluzie? Datorită faptului că aderarea la Uniunea Europeană presupune îndeplinirea unor condiţii extrem de severe, grupate în trei categorii. Cea dintâi se referă la soliditatea şi competitivitatea economică. Cea de-a doua priveşte soliditatea şi funcţionalitatea sistemului politic democratic, inclusiv respectarea drepturilor omului. Cea de-a treia are în vedere gradul în care legile dintr-o ţară corespund anumitor standarde europene precise, vizând funcţionalitatea instituţiilor, apărarea cetăţenilor, gradul de civilizaţie, lupta împotriva corupţiei şi crimei organizate
România îndeplineşte condiţiile politice, a realizat aproximativ jumătate din criteriile privind armonizarea legislaţiei şi a făcut paşi serioşi în lupta cu crima organizată şi corupţia. Ea nu îndeplineşte, încă, criteriile de ordin economic, chiar dacă de la publicarea raportului Comisiei Europene din iulie a făcut progrese remarcabile.
De fapt, deşi se află în stadii foarte diferite de dezvoltare, nici unul dintre statele candidate nu îndeplineşte integral cele trei categorii de condiţii care sunt, repet, extrem de dure.
Ca urmare, începând cu luna iulie, autorităţile române au desfăşurat o ofensivă diplomatică de mare amploare. Într-o perioadă relativ scurtă, am avut contacte personale cu toţi şefii de stat şi de guvern din ţările Uniunii Europene şi cu responsabilii diferitelor organisme europene. Contacte similare au avut şi Parlamentul, şi Guvernul susţinând punctul de vedere al României în privinţa extinderii Uniunii Europene.
Care este acest punct de vedere? România a susţinut şi susţine că procesul de lărgire trebuie să înceapă în acelaşi timp, cu toate statele candidate care îndeplinesc criteriile politice. Evident, momentul integrării propiu-zise, ca şi ritmul şi conţinutul negocierilor trebuie să fie diferite, în funcţie de nivelul de dezvoltare al fiecărui stat candidat. În mod corect şi obiectiv, noi nu punem la îndoială faptul că cele cinci state nominalizate de Comisie nu şi-ar merita locul pe care au fost situate, înaintea noastră.
Pe de altă parte însă, am arătat şi insistăm pe ideea că reforma este un proces evolutiv. De aceea am solicitat evaluarea periodică a situaţiei în care se află fiecare ţară candidată iar această evaluare să se facă în fiecare an, pe baza unor criterii precise şi clar definite, astfel încât să ateste progresele sau regresele fiecăreia.
Vreau să vă spun că argumentele noastre au fost acceptate în principiu de către cea mai mare parte a interlocutorilor noştri. Decizia finală, care se ia acum la Luxemburg, va fi comunicată mâine, când va avea loc reuniunea în plen a şefilor de stat şi de guvern ai statelor membre ale Uniunii Europene şi ai celor zece ţări candidate, plus Cipru. Ceea ce trebuie înţeles bine este că această decizie nu se va referi la state care vor intra şi la state care nu vor intra în Uniunea Europeană, ci la modul şi la ritmul în care vor avea loc negocierile.
Am mai cerut ca accesul la fondurile băneşti oferite de Uniune să fie echitabil. Acestei solicitări i s-a răspuns, de fapt, chiar astăzi. Responsabilul programului Phare a anunţat alocarea unui fond suplimentar de 100 milioane de ECU, adică peste 150 milioane de dolari, pentru ţările care nu au intrat încă în negocieri. De asemenea, pot să vă spun că ieri seara şi până noaptea târziu am avut convorbiri telefonice cu o serie de şefi de stat şi guvern din ţările Uniunii Europene, pe care i-am sunat sau de care am fost sunat. Primul Ministru al Luxemburg-ului, ţară care deţine preşedinţia în exerciţiu a Uniunii, a fost însărcinat cu redactarea materialului care se discută astăzi şi mi-a comunicat că ideea unei conferinţe europene cu ţările candidate a prins deja contur, inclusiv decizia ca toate acestea să fie menţionate, fără discriminări, ca ţări cu care Uniunea va începe negocierile în vederea aderării. Şi mi-a mai spus un lucru: că a folosit pentru a susţine această idee chiar cazul României.
Asta am cerut noi Europei. Nici mai mult, nici mai puţin. Mai  important este acum ce trebuie să cerem de la noi înşine.
Integrarea nu este numai o problemă a Preşedintelui. Sigur că Preşedintele trebuie să-şi asume responsabilitatea pentru acţiunile pe care trebuia să le facă şi nu le-a făcut, pentru acţiunile pe care le-a făcut şi nu trebuia să le facă sau pentru acţiunile pe care le-a desfăşurat în mod necorespunzător. Sigur că, dacă Preşedintele ar greşi, aceasta ar avea un efect grav. Dacă, însă, Guvernul nu va susţine un anumit ritm al reformei şi nu va controla corespunzător realizarea măsurilor economice şi sociale, este clar că, indiferent de premisele mai bune sau mai rele de la care vom pleca începând de mâine, ne vom diminua şansele de integrare. Dacă Parlamentul nu va adopta la timp legile care să asigure adaptarea la normele Uniunii Europene nu ne vom integra. Dacă fiecare dintre dumneavoastră, oameni politici, manageri, membri de sindicat, ziarişti sau simpli cetăţeni nu veţi considera această problemă a integrării europene drept una importantă pentru interesele dumneavoastră, pentru interesele familiei dumneavoastră, ne va fi foarte greu să ne integrăm într-un timp rezonabil. Este o cauză naţională şi un interes naţional pentru care trebuie să acţionăm cu toţii.
În plan european am obţinut acum un mare capital de simpatie prin îndeplinirea criteriilor care ţin de democraţia politică şi de drepturile omului. Mai avem însă mult de luptat împreună, pentru îndeplinirea criteriilor economice şi armonizarea legislaţiei.
Există ţări care îndeplinesc acum criteriile economice, dar care sunt privite cu indiferenţă sau chiar critic pentru că nu îndeplinesc criteriile politice. Orice pas înapoi de la realizarea criteriilor politice ne poate, de asemenea, înlătura, poate definitiv, de la procesul de integrare. Iată de ce, acum, înainte de a pleca la Luxemburg pentru această conferinţă europeană, înainte de a vorbi în numele României, vă chem pe toţi să mergem mai departe pentru că viitorul depinde numai de noi. Să nu pierdem ceea ce am câştigat, să nu agităm false probleme, mici vanităţi, să nu creăm tensiuni acolo unde înţelepciunea şi dialogul pot găsi oricând soluţii.
Nu vrem să aderăm la Uniunea Europeană pentru că ne-ar cere sau ne-ar obliga cineva, ci pentru viitorul României. Noi avem interesul să construim o economie solidă, puternică care să asigure ţării şi fiecăruia dintre noi prosperitate. Noi avem interesul să păstrăm un sistem democratic stabil, puternic, care să ne ofere linişte, care să ofere fiecăruia posibilitatea de a trăi în libertate şi siguranţă. Noi avem interesul să construim o societate bazată pe cinste, pe corectitudine. Acesta este interesul nostru comun şi pentru el merită să construim împreună.

Încep cu o mărturisire: sunt singurul membru al familiei mele care nu vorbeşte limba germană. Şi dacă iau în considerare şi delegaţia numeroasă care mă însoţeşte, sunt din nou în inferioritate din acest punct de vedere, pentru că mulţi membri ai acestei delegaţii vorbesc bine limba germană. De aceea, prefer să vă vorbesc în limba mea maternă, sperând într-o bună traducere în limba germană. În plus, titlul conferinţei care mi-a fost propus de către Clubul Übersee care, alături de Camera de Comerţ, organizează această reuniune de seară, vizează integrarea României într-o Europă care va fi, fără îndoială, nu numai o uniune politică, economică, dar şi o uniune culturală, unde limba germană, purtătoarea unei mari culturi, va juca un rol esenţial.
A fi invitatul Camerei de Comerţ din Hamburg este pentru mine o bucurie deosebită şi nu doar fiindcă urmez unor ilustre figuri ale lumii politice contemporane care au conferenţiat aici. Mai degrabă, fiindcă am prilejul de a mă adresa unui auditoriu ales din floarea acestei capitale a Nordului. E greu de bănuit în ce măsură, pentru un universitar din altă extremitate a Europei, devenit prin jocul istoriei om politic, imaginea emblematică a marii tradiţii hanseatice poate fi o sursă de meditaţie. Nu am de gând să evoc reminiscenţe ale lecturilor din Thomas Mann, chiar dacă acestea mi-au modelat adolescenţa. Nu voi evoca nici istoria acestui spaţiu de liberă dezvoltare a unei elite a prosperităţii, efigia, pe bună dreptate, orgolioasă şi suverană a acestui leagăn al societăţii orăşeneşti, care a fost Hansa. În istoria ultimelor cinci veacuri, lumea prosperă şi mândră a Nordului, deschisă către vastele spaţii oceanice, a fost diferită de lumea din care vin eu, o lume în care culorile tari ale Levantului se îmbină cu aşezatele alcătuiri ale Europei Centrale.
În perspectiva secolului viitor, a Europei secolului viitor, lumile noastre pot deveni complementare. În timp ce portul Hamburg reprezintă grandioasa poartă nordică a Europei către Atlantic, către continentul american, portul românesc Constanţa reprezintă, în mod tradiţional, o punte a Europei, prin mările interioare, către Orient. Înfrăţirea simbolică dintre Hamburg şi Constanţa, cel mai mare port european la Marea Neagră, poate depăşi o valoare punctuală sau ceremonială, pentru a inaugura o viziune îndrăzneaţă şi lucidă asupra direcţiilor spre care evoluează lumea în care generaţiile de mâine vor trăi şi vor visa.
La prima vedere, ţara mea nu are nici mijloacele, nici experienţa Europei Occidentale pentru a imagina proiecte grandioase. România se află încă în plin proces de reconstrucţie, după un război distrugător, pe care comunismul l-a purtat vreme de aproape 50 de ani cu economia, cu societatea, cu spiritualitatea românească. Cu o economie sleită de dirijismul comunist, cu o societate civilă încă în construcţie, românii sunt obligaţi, de multe ori, să-şi concentreze eforturile asupra dramaticelor confruntări ale clipei. Şi ar putea părea prezumţios sau zadarnic să credem că vom putea imagina viitorul unor spaţii largi, cum sunt cele ale Europei de mâine.
Şi totuşi, vorbesc acum despre locul României în Europa secolului XXI. Găsesc în această idee confirmarea propriei mele convingeri asupra faptului că dinamica lumii contemporane este atât de accelerată, încât viitorul este mult mai aproape decât putem uneori măsura. Dar văd aici şi dovada că o parte din Occident consideră că Europa viitorului poate şi trebuie să fie rezultanta multitudinii de experienţe europene aflate într-un dialog constant. O dezvoltare durabilă a unei ţări, mai ales când a suferit un cataclism, are sens doar dacă, evaluându-şi lucid forţele, tradiţiile şi capacitatea de inovare, se înscrie într-un proiect major de modernizare care să-i permită să se conecteze cât mai armonios la dinamica generală a viitorului.
Toate ţările care au renăscut din cenuşă, din propria cenuşă, după un război pustiitor, şi Germania este cel mai strălucit exemplu, au avut nevoie pentru această renaştere de o muncă aproape supraomenească. Au avut nevoie de solidaritate umană, dar au avut nevoie şi de un proiect major de viitor, care să le ordoneze eforturile, care să le susţină încrederea şi elanul.
România nu are potenţialul Germaniei şi nici nu şi-a propus să fie ce este Germania astăzi pentru Europa. Dar am învăţat din marea experienţă germană că munca şi solidaritatea, subsumate unui ţel major, sunt componentele indispensabile ale dezvoltării unei ţări. Generaţia Europei Occidentale, care a trăit tragica experienţă a celui de-al doilea război mondial, şi-a ales acest proiect major al construcţiei unităţii europene sub semnul democraţiei şi libertăţii. De la început, acest proiect comun s-a situat în fruntea proiectelor naţionale. Reconstrucţia Germaniei a fost pusă sub semnul reconstrucţiei Europei.
M-am născut în anul declanşării celui de-al doilea război mondial, iar generaţia mea, care a trăit şi experienţa tragică a acestui război, a trăit şi experienţa tragică a comunismului. Am trăit în anii din urmă experienţa exaltantă a căderii Zidului Berlinului şi a Revoluţiei din România. Aceeaşi generaţie trăieşte acum experienţa dură a unei reforme economice, sociale şi morale. Reforma aceasta cere şi un preţ foarte mare, ce trebuie plătit tot de poporul român. Şi tot această generaţie, generaţia mea, împărtăşeşte cu celelalte generaţii, mai tinere, un proiect major de reconectare a Europei Centrale şi Răsăritene la spaţiul pe care îl reprezintă Uniunea Europeană.

Există avantaje pe care le poate prezenta, uneori, dar numai uneori, întârzierea. Faptul că poţi pleca direct spre un ţel important fără a repeta greşelile trecutului sau fără a trebui să refaci tot drumul parcurs de alţii poate fi un avantaj. El nu ne scuteşte însă de un răspuns responsabil la întrebarea „ce tip de societate construim”?
Iată de ce, pentru noi, sensul conectării României la Europa Unită este dat de reforma globală a ţării. Aceasta presupune refacerea ţesutului viu al economiei, o preocupare dominantă a actualului program de guvernare. Va fi un pas, doar primul pas, pe calea reinserţiei zonei carpato–danubiene în marea familie a comunităţii europene.
În anul 1997, această politică a dat deja primele rezultate. În primul rând, s-a urmărit o stabilizare la nivel macroeconomic, iar măsurile luate în prima perioadă a anului, mai ales liberalizarea cursului de schimb al monedei naţionale, au produs efecte în termen record, fără a genera perturbări sociale semnificative. A fost un examen de maturitate pe care l-au trecut cu brio în special cetăţenii, care s-au adaptat rapid, investind masiv în moneda naţională, devenită atractivă şi credibilă. În al doilea rând, în România are loc un proces amplu şi dificil de restructurare la nivelul economiei reale. Reaşezarea pe baze de eficienţă a întreprinderilor româneşti se face inclusiv prin privatizare, inclusiv prin atragere de capital străin. În al treilea rând, este pusă în practică o politică de dezvoltare a infrastructurilor, tradiţional problematice în România: căi de comunicaţii, autostrăzi, transportul energiei, al apei şi alte utilităţi publice de acest gen.
Participarea capitalului străin, îndeosebi prin investiţii directe, este vitală pentru succesul acestor vectori strategici pe care ni i-am propus. De aceea, am acţionat de la bun început pentru crearea unui cadru legal cât mai complet şi mai atrăgător, plecând de la două principii: eficienţa şi buna credinţă. Am promis, chiar în multe din vizitele pe care le-am făcut în Germania înainte de alegeri, că vom da o lege prin care investitorii străini vor căpăta dreptul de a cumpăra terenuri în România; această lege a fost votată şi promulgată. Am promis o lege privind privatizarea băncilor; această lege a fost votată şi promulgată.
Pe de altă parte, vreau să vă spun că România are o piaţă de perspectivă, nu pentru un an sau pentru doi, ci pentru o lungă perioadă de timp de acum înainte, situată ea însăşi într-o zonă în plină dezvoltare, nesaturată de capital, cu mari cerinţe de retehnologizare, cu un mare număr de consumatori potenţiali. Dar, în acelaşi timp, ea dispune de resurse umane importante şi înalt educate.
Aşezată în chiar centrul acestei zone, România şi-a definit statutul unui pilon de stabilitate din punct de vedere politic, social, etnic sau confesional, dar şi în ceea ce priveşte raporturile cu vecinii. Orice construcţie de durată are nevoie de stabilitate, de un teren sănătos şi sigur. Stabilitatea României nu este conjuncturală, ea este acum o stabilitate de substanţă, rezultatul unor transformări ireversibile, bazate pe schimbarea mentalităţii cetăţenilor ţării. Ca preşedinte, sunt şi trebuie să fiu garantul acestei stabilităţi.
Scopul măsurilor de reformă în România este, în primul rând, obţinerea unei creşteri economice durabile, a unei mai bune folosiri a resurselor de orice fel şi, pe această bază, îmbunătăţirea calităţii vieţii. Folosesc acest concept complex pentru că avem în vedere creşterea veniturilor oamenilor şi ale bugetului naţional; protejarea biodiversităţii, a proceselor ecologice; adecvarea serviciilor urbane, de sănătate, de învăţământ la standardele europene. Pe această bază vom putea consolida relaţii comerciale şi culturale internaţionale potrivit vocaţiei şi capacităţii României de a fi o placă turnantă a Europei Centrale în deschiderea sa spre Sud şi spre Est, spre Ucraina, Republica Moldova şi Rusia, spre întreaga regiune balcanică.
Există o relaţie complementară între spaţiul economic al Europei Centrale, organizat acum prin Acordul de Liber Schimb Central European, CEFTA şi spaţiul Mării Negre, reprezentat de organizaţia de Cooperare Economică a Mării Negre, CEMN. Pentru cine are în faţă o hartă, este evident că România este puntea de legătură între aceste arii de dezvoltare, întărită juridic prin statutul său de membru al ambelor organizaţii.
Mai departe, dacă privim în perspectiva marilor axe de comunicare ale Eurasiei, atunci coridorul TRACECA (Transport Europa Centrală – Asia Centrală) va reconecta cu adevărat cele două continente prin reluarea vechiului Drum al Mătăsii, care lega odată China de Hamburg şi Barcelona, traversând toată Europa. România se află la răscrucea acestui mare şi vechi coridor de transport Est – Vest, cu o altă axă de transport veche de 6000 mii de ani, Drumul Ambrei, ce leagă Scandinavia, prin Marea Baltică, de Grecia, la Marea Egee, trecând prin portul Constanţa şi Marea Neagră. La Conferinţa de la Vilnius din acest an am obţinut acordul a 11 şefi de stat pentru transpunerea acestei idei într-un proiect care să obţină finanţare internaţională pentru construcţia autostrăzii Helsinki – Alexandropolis.
Vorbesc despre coridoare de transport, dar în egală măsură ele sunt coridoare de comerţ şi de dialog, de schimb de bunuri şi de idei. Cu extraordinara sa experienţă, a comunicării transcontinentale, mediul de afaceri al Hamburgului nu poate să nu înţeleagă importanţa şi perspectivele unor asemenea proiecte majore, ca şi avantajul României de a avea un mediu cultural şi social primitor, în care un investitor german nu se poate simţi înstrăinat. România a fost, de acum 800 de ani, o patrie primitoare pentru germanii care au trăit şi au creat pe pământul României o cultură urbană înfloritoare. Este, de fapt, ultimul avanpost cultural important al spiritualităţii germane în Est.
România este o ţară de tradiţie europeană, cu resurse economice încă blocate, dar cu resurse umane bine pregătite, cu mulţi vorbitori de limbă germană şi cu foarte mulţi admiratori ai culturii şi performanţelor germane. Este o ţară pregătită să asume, în întreaga sa complexitate, pluralismul cultural al secolului XXI.
Am convigerea că, în secolul care vine, creativitatea, imaginaţia, forţa culturală vor juca un rol decisiv în progresul lumii spre care ne îndreptăm. Fenomenele acestei lumi, în pragul căreia suntem deja, vor fi globale nu numai în sensul planetar al cuvântului, ci şi în sensul unei civilizaţii comprehensive, în care tradiţiile de libertate şi creaţie liberă a spiritului se vor potenţa reciproc, în care vechile experienţe decantate ale diferitelor culturi se vor îmbogăţi reciproc, creând acel spaţiu de inventivitate şi fecunditate care va marca o nouă renaştere, la scară continentală de această dată, şi care va oferi Europei de mâine un rol de excepţie.
În această lume nouă, Germania cu nobilele sale tradiţii hanseatice şi România cu competenţa sa de mediator de la hotarele pontice ale Europei vor avea de dăruit o ştiinţă a comunicării între culturi şi popoare.

Mă bucur în mod deosebit că, la capătul unei vizite extrem de încurajatoare şi de pozitive în Germania, am ocazia de a mă adresa participanţilor la Forumul Economic România în tranziţie găzduit de capitala Bavariei. Bavaria nu este numai campioana relaţiilor cu Europa Centrală şi de Est, ci şi campioana restabilirii relaţiilor cu România. Guvernul Bavariei nu a încetat să ne susţină eforturile în mediile de afaceri, iar oamenii simpli ai Bavariei au fost mereu alături de noi.
Exact acum opt ani, la 18 decembrie 1989, întreaga lume afla cu emoţie şi entuziasm că la Timişoara revoluţia română continuă, în pofida represiunii sângeroase. Rezistenţa din acele zile nu a fost doar eroică, ci şi decisivă pentru victoria luptei antitotalitare. Abia odată cu prăbuşirea dictaturii în România, a devenit o certitudine că în Estul Europei întregul sistem s-a prăbuşit. În locul lui se va ridica treptat o altă lume; în locul unei societăţi închise, care tindea spre imobilism şi autarhie, începe să se contureze o societate liberă, deschisă şi dinamică.
O ironie a istoriei a făcut ca tocmai România să acceadă mai târziu decât ţările vecine la adevărata reformă, pe care decembrie 1989 o anunţa. Totuşi în cele din urmă forţele democratice au reuşit să învingă, pe căi democratice, şi aceste forţe vor duce până la capăt promisiunile din decembrie ’89.
În acest moment România parcurge un proces de reconstrucţie. Germania deţine capital şi poate contribui la reclădirea României. Ştiu însă prea bine că oamenii de afaceri fac opere de caritate de Crăciun sau de Paşti iar când investesc aşteaptă un profit. Ei fac afaceri, nu cadouri.
Prima garanţie că investiţiile Bavariei sunt sigure în România este stabilitatea pe care am reuşit să o instaurăm în ţară şi chiar în regiune prin propriile noastre eforturi. România a pierdut, desigur, şapte ani, din cauza caracterului lent şi ezitant al reformelor. Acum lucrurile s-au schimbat şi suntem decişi ca printr-o reformă radicală şi rapidă să recuperăm anii pierduţi.
Guvernul României pune în aplicare un program de reformă economică profundă, care se bucură de sprijinul deplin al instituţiilor financiare internaţionale şi este recunoscut pe piaţa internaţională de capital. Deşi declanşat cu numai un an în urmă, programul şi-a dovedit deja viabilitatea. Evoluţiile pozitive înregistrate pe planul ajustărilor structurale, în procesul de privatizare, pe planul stabilizării macroeconomice sau al promovării unei noi politici monetare şi fiscale, au indus o spectaculoasă schimbare în modul în care mediile politice interne şi internaţionale percep această nouă realitate românească
Sunt deja fapte împlinite încheierea acordurilor cu FMI şi Banca Mondială şi trebuie să spunem că acestea s-au încheiat în condiţii avantajoase pentru România, chiar dacă prevederile cuprinse în aceste acorduri sunt severe.
România priveşte problema investiţiilor străine cu maximum de interes şi seriozitate considerându-le un element indispensabil reformei autentice. Nu este nevoie de subtilitate economică pentru a constata că un proces de reformă este cu neputinţă de realizat în condiţiile unei crize de capital. Atragerea de capital străin reprezintă o prioritate pentru România şi noi înţelegem să creăm cele mai bune condiţii pentru investirea acestuia.
Conform legilor în vigoare, se acordă oricărui investitor, străin sau român, dreptul de a cumpăra şi garanţia de a stăpâni liber terenurile folosite pentru investiţia în cauză. De asemenea, dreptul de repatriere în totalitate a capitalului şi a profitului obţinut de investitorul străin este garantat. În multe cazuri, mai ales pentru investiţii care vizează restructurarea unor sectoare industriale sau pentru materii prime destinate producţiei, există importante facilităţi vamale. Sunt asigurate facilităţi speciale celor care investesc în zone monoindustriale sau cu rata şomajului mai mare decât rata medie pe ţară.
Am început un amplu proces de reforme instituţionale, între care va sta la loc de frunte restructurarea organismelor care se ocupă de reformă şi privatizare şi simplificarea procedurilor în scopul declarat al accelerării acestei importante dimensiuni a reformei. În acest sens, recenta restructurare a Guvernului român a avut drept obiectiv explicit sistematizarea privatizării, creându-se un minister responsabil cu această acţiune. Totodată, până la sfârşitul acestui an, Guvernul va prezenta în regim de urgenţă o lege comprehensivă a privatizării care va  simplifica procedurile, fără a modifica nici una dintre prevederile favorabile ale legislaţiei actuale.
Legea privatizării băncilor a fost promulgată şi au început procedurile preliminare pentru declanşarea acestei operaţii.
În condiţiile în care România prezintă astăzi garanţii de stabilitate politică şi a devenit un partener credibil şi interesant, poate fi adusă în discuţie  şi o altă gamă de avantaje competitive ale ţării mele ca zonă privilegiată pentru investiţii. România are o poziţie strategică în Europa Centrală având acces spre pieţele Vestului, spre zona Orientului Mijlociu şi statele independente desprinse din fosta URSS.
De aceea, se poate considera că România nu oferă numai o piaţă în ascensiune, un emergent market de 23 de milioane de oameni, ci şi o bază de pe care se poate avansa spre o piaţă regională de cel puţin 130 de milioane de oameni. Acest potenţial a fost recent întărit prin inaugurarea la Bucureşti, într-o formă instituţională, a formulei de cooperare trilaterală România – Polonia – Ucraina şi prin acordul trilateral semnat în iunie între România – Ucraina – Moldova. Se conturează astfel, în chiar centrul Europei, o zonă stabilă de securitate, care prefigurează o arie de dezvoltare extrem de dinamică pentru secolul următor
De asemenea, poziţia pe care România şi-a construit-o în acest an, ca punte între CEFTA (Acordul de liber-schimb între ţările Europei Centrale) şi CEMN (Zona de Cooperare Economică a Mării Negre) reprezintă şi ea un element atractiv. Şi, nu în ultimul rând, pot aminti atuurile pe care le oferă resursele naturale, potenţialul agricol şi turistic al României.
Desigur, din această enumerare a argumentelor, nu pot lipsi resursele umane, forţa de muncă înalt calificată care se poate adapta rapid unor cerinţe de management modern. Sub acest aspect, România are de oferit avantaje deosebit de interesante, la care se adaugă un mediu cordial şi o admiraţie constantă a românilor faţă de cultura şi performanţele germane.
Pe de altă parte, costurile pe care întreaga societate trebuie să le plătească pentru acest efort de reformă nu pot fi ignorate. Deşi reforma şi schimbarea sunt susţinute de majoritatea românilor, Guvernul este conştient că ele implică şi sacrificii. Sunt necesare programe atente de protecţie socială care să asigure un mediu social neconflictual şi, mai ales, o solidaritate socială indispensabilă pentru buna dezvoltare a României ca ţară cu o economie socială de piaţă.
Acestea sunt elemente ale reconstrucţiei României. Dar este imposibil să construieşti viitorul doar cu materiale recuperate din demolarea vechiului. De aceea, avem nevoie de o infuzie de management, de know-how, de capital. De aceea, avem nevoie şi de mari proiecte ambiţioase.
Reconstrucţia unei societăţi nu se poate lipsi de sensul şi mai ales de elanul pe care doar marile proiecte i le pot conferi. Cred că este momentul să menţionez unele proiecte de anvergură care – după părerea mea – pot fi atractive pentru investitorii străini. Ele ţin mai ales de zona infrastructurii feroviare şi rutiere, de principalele magistrale de transport românesc, dar mai ales de coridoarele europene care traversează ţara mea. De interes deosebit este valorificarea potenţialului României de a dezvolta pe teritoriul său o mare arteră de transport european şi transcontinental, care să conecteze Europa la marile surse de materii energetice ale Mării Caspice şi ale zonei transcaucaziene. Şi nu numai materii energetice, pentru că este vorba de petrol, gaze, minereuri şi alte resure naturale cum ar fi, în primul rând, bumbacul.
Acest coridor de transport ar dispune de facilităţile pe care le oferă portul Constanţa, cel mai mare port la Marea Neagră şi al cincilea port ca mărime din Europa (din punct de vedere al capacităţii, şi nu al gradului de folosire, care este redus). Există apoi, canalul Dunăre – Marea Neagră, care în prezent este puţin folosit, dar care, conectat la canalul Dunăre – Meinz – Rin, poate deveni extrem de important pe o arteră care practic va traversa Europa. Trebuie adăugat şi avantajul că portul Constanţa are regim de zonă liberă – comercială şi pentru investiţii – ca, de altfel, şi celelalte porturi de la Dunărea de Jos, declarate legal zone libere.
În aceste condiţii, România poate deveni un partener esenţial la construcţia unei mari artere a viitorului. Vă invit să participaţi la acest mare proiect, atât de potrivit cu experienţa pe care Germania o are în domeniu. Şi dacă acest proiect va valorifica poziţia geopolitică a României la intersecţia unor mari drumuri şi trasee de transport europene, în acelaşi timp acest proiect poate da o nouă dimensiune eforturilor pe care Germania le-a făcut prin construcţia canalului Dunăre – Meinz – Rin. Se ştie de asemenea că aceasta a fost o iniţiativă susţinută în special de Bavaria, promovată de Franz Joseph Strauss şi care acum, ca o consecinţă, îşi are chiar centrul în Bavaria.
Strategia de dezvoltare, care a făcut din această ipoteză de lucru un program prezidenţial în România, pleacă de la o gândire politică,  adaptată la condiţiile de dezvoltare a societăţii post-industriale a mileniului trei, care nu poate însă ignora apariţia acestei zone de excepţional interes economic, care este zona Caspica – Transcaucazia. Această strategie vizează schimbarea statutului de ţară marginală într-o ţară de larg interes şi face dintr-o Constanţa – punct terminus, un port internaţional la răscrucea a două coridoare care vor domina infrastructura de transport a secolului XXI. Acestea vor parcurge, de la Est spre Vest, traseul Marea Neagră – Dunăre – Meinz – Rin (cu posibilităţi de prelungire spre Rotterdam, spre Hamburg, spre Elba) şi în cealaltă direcţie, de la Nord spre Sud, traseul Scandinavia, Ţările Baltice, Polonia, Ucraina, România, Marea Neagră (cu acces spre Istanbul, Sofia şi Alexandropolis). Dezvoltarea acestor coridoare europene va lega Marea Baltică de Marea Egee şi Marea Nordului de Marea Caspică, fixând Constanţa la intersecţia acestor mari artere comerciale.
Toate acestea creează o amplasare avantajoasă şi pentru Bavaria, care, din poziţia de extremitate estică a Uniunii Europene, se vede acum plasată într-un centru important, al coridorului de transport Est-Vest şi, desigur, Vest-Est. Importanţa acestuia va fi considerabil sporită printr-un alt proiect, pe care îl susţin împreună cu preşedintele Georgiei. Este proiectul TRACEKA, care va lega Asia Centrală de Europa Centrală şi, mai apoi, China de Vestul Europei. Se va relua astfel vechiul Drum al Mătăsii, printr-o nouă cale trans-continentală care va lega practic Oceanul Pacific de Oceanul Atlantic.
În momentul în care te pregăteşti pentru mileniul III, te gândeşti la infrastructură, în toate componentele ei. În acest context, Constanţa apare extrem de atractivă fiind deja un punct legat, prin sistemul de căi ferate, la sistemul european. Sigur, în România aceste căi ferate trebuie modernizate, dar ele există. Constanţa are deja aeroport internaţional, iar în port se desfăşoară acum lucrări de extindere şi modernizare a danei de containere în condiţiile cele mai moderne. Constanţa este legată prin fibre optice de toate ţările vecine şi conectată astfel, la întregul sistem european.
Există o lege nescrisă pe care şi eu am descoperit-o în ultimii ani:  mai uşor se găsesc bani pentru proiecte scumpe, nu pentru cele ieftine; pentru proiecte mari şi nu pentru proiecte mici, cum credeam noi cei din Est. De fapt, proiectele mici nu interesează pe nimeni. Ideea noastră se dovedeşte a fi în acord cu principiile şi legile, scrise şi nescrise, ale unei economii de piaţă. Liderii politici pot şi au obligaţia de a imagina strategii şi proiecte de viitor, dar apoi trebuie să se retragă pentru a lăsa drum deschis oamenilor de afaceri. De aceea, decizia Guvernului României nu este de a subvenţiona unităţi de stat, ci, dimpotrivă, de a continua privatizarea şi de a crea consorţii deschise care pot colecta resurse de pe piaţa liberă de capital şi pot atrage parteneri din toate părţile, evident, dacă au proiecte serioase.
A apărut destul de recent un studiu în „International Herald Tribune” în care situaţia din România era apropiată de aceea a „tigrilor asiatici”. Cred că această comparaţie este relevantă din punctul de vedere al condiţiilor în care nişte state de mărime mijlocie ca teritorii, resurse şi populaţie (comparabile cu România) au reuşit, la umbra unor mari puteri  – Japonia, China, printr-o politică adecvată de investiţii, să devină factori-cheie ai unei dezvoltări economice durabile. Au înţeles cât de importantă este asigurarea unui aflux de capital şi a condiţiilor pentru ca acest capital să producă profit pe termen scurt şi să asigure o bază de dezvoltare pe termen lung.
Sunt însă şi lucruri care ne separă şi care fac ca această comparaţie să nu poată fi dusă până la capăt. Spre deosebire de celebrii „tigri asiatici”, România nu are probleme de subdezvoltare, ci de structură a dezvoltării, sau, cum spun americanii, de „misdevelopment”. Ceea ce trebuie să facă acum România este să conceapă până în amănunt o strategie a tipului de societate pe care vrea să o construiască, o strategie cu gândul la mileniul III, la secolul XXI. Deci, o strategie care să diminueze rapid reminiscenţele vechii economii de tip agrar, să diminueze ponderea numerică a societăţilor gigantice de tip industrial, pentru a construi, încă de pe acum şi într-o sincronizare totală, o societate informaţională post-industrială. Ceea ce este posibil pentru România, pentru că dispune de resurse umane înalt calificate, atât în ţară, cât şi în importantele centre universitare din străinătate, unde îşi continuă studiile.
Aş face o paranteză pentru a vă spune că numai în momentul de faţă sunt 15.000 de tineri români înscrişi la master şi doctorat în cele mai mari universităţi din Statele Unite şi Europa. Ei capătă acum o experienţă occidentală, o gândire a viitorului, dar au şi experienţa românească, a cunoaşterii realităţilor noastre. Numai în domeniul matematicii, în Statele Unite există acum 37 de profesori români care şi-au făcut studiile şi doctoratul în România. În ţară am construit un centru de excelenţă pentru matematică şi informatică, recunoscut pe plan mondial.
Aşadar, nu dorim să reluăm politica vechiului regim, care construia fabrici imense energofage şi poluante. Dorim să punem accentul, folosind aceste resurse umane înalt educate, în special pe soft şi pe producţiile cu cele mai moderne tehnologii.
Este adevărat că în România există blocaje birocratice, există carenţe în ceea ce priveşte managementul în toate domeniile. Dar, în ultimul timp s-a dezvoltat şi o mentalitate de respect pentru întreprinzători, care determină urgentarea restructurării şi consolidării economiei româneşti. Nu se va construi pe un teren gol, ci se va acţiona pentru valorificarea a tot ce poate deveni rentabil din punct de vedere economic, financiar şi social.

Liga Studenţilor a avut o contribuţie esenţială la promovarea democraţiei în România încă din momentul înfiinţării ei. Într-un fel, cred că, de la început, m-am putut considera un fel de membru senior al Ligii Studenţilor, având în vedere că acţiunile în care m-am implicat în plan universitar, civic şi apoi în plan politic au fost legate de acelaşi spirit democratic, în care a acţionat şi Liga Studenţilor.
Un bun exemplu mi-au oferit studenţii care au vorbit înaintea mea. Primul lucru pe care l-am observat este că au vorbit concis şi sobru. Cei care vorbesc puţin, prin compensaţie, acţionează mai mult. Aş dori să urmez acest exemplu, dar nu pot să-mi reprim nici emoţia, nici amintirile. Văd în sală chipuri cunoscute, pe care trecerea a şapte ani nu le-a schimbat. Prima oară ne-am întâlnit în decembrie ’89, când am fost chemaţi prin televiziune să apărăm Universitatea împotriva “teroriştilor”. Noi i-am crezut şi am venit. Culoarele de la Geologie şi Filologie comunicau atunci şi în prima noapte ne-am organizat.
Ales apoi, şi prin voturile Ligii Studenţilor, prorector şi rector al Universităţii, este de datoria mea să recunosc că, fără sprijinul acestei Ligi, Universitatea nu putea să se dezvolte aşa cum s-a dezvoltat, nu putea să reprezinte tot ce a reprezentat şi nu putea să devină ceea ce este. Exista o unitate exemplară, ceea ce m-a determinat să susţin participarea reprezentanţilor Ligii Studenţilor, într-o proporţie semnificativă, în Senatul Universităţii.
În 1990, studenţii au fost primii care au înţeles ce se întâmplă. Am repetat de nenumărate ori în ultimii şapte ani, o fac şi acum: studenţii au fost atunci primii care au realizat că se încearcă cosmetizarea unei revoluţii furate. Şi nu numai că au înţeles, nu numai că au avut o viziune clară şi corectă în toate problemele, inclusiv în relaţiile interetnice foarte complicate din acea vreme, dar au şi acţionat, prin grevă, prin mitinguri şi marşuri de protest. Am fost alături şi în manifestaţia din Piaţa Universităţii, şi în marşul cămăşilor albe. Atunci a fost, de fapt, prima trezire din frica reinstalată în societatea românească după decembrie 1989.
Sunt bucuros să constat că astăzi Liga Studenţilor catalizează din nou ideile şi acţiunea în comunitatea tineretului universitar. Pentru că şi acum este nevoie de idei şi de acţiune. În jurul Ligii Studenţilor s-au coalizat energiile pozitive ale societăţii în Piaţa Universităţii, iar, după reprimarea ei brutală, o serie de asociaţii civice. S-au format Solidaritatea Universitară, apoi Alianţa Civică. Tot aşa şi acum: trebuie să se creeze un curent, un centru de gândire şi de acţiune pentru a găsi soluţii potrivite la marile probleme ale societăţii româneşti de astăzi.
Dificultăţile sunt foarte mari. Toţi cei care au crezut că, odată cu o schimbare politică, se vor rezolva toate problemele, constată acum că lucrurile sunt mult mai complicate decât ne aşteptam.
Fraza pe care am spus-o în noiembrie 1996 „am câştigat alegerile, dar nu Puterea” s-a dovedit o realitate. Prin votul popular s-au format o altă majoritate parlamentară şi un alt guvern, dar instituţiile statului au fost şi continuă să fie, în mare parte, ocupate de persoane care sunt profund ostile reformei şi i se opun cu o forţă extraordinară, proporţională cu vina pe care o au în dezastrul pe care l-au provocat şi l-au întreţinut timp de şapte ani.
Datele (la care anterior nu avusesem acces) au arătat dimensiuni uriaşe ale acţiunii de distrugere a economiei naţionale şi de subminare a securităţii naţionale. Sistemul bancar era practic falimentar: capitalul putred era majoritar iar câteva bănci se aflau în stare de colaps. Acest lucru s-a putut declara public doar după ce s-au putut asigura de la buget fondurile pentru însănătoşirea sistemului bancar, operaţie care a diminuat, din nefericire, finanţarea învăţământului, sănătăţii, culturii şi cercetării ştiinţifice.
România se află încă într-o criză profundă, sub o presiune enormă. Dacă oricare dintre aceste noduri ale reţelei de criză depăşeşte o anumită cotă, întreg sistemul se poate prăbuşi. Adversarii schimbării lucrează permanent şi lucrează profesionist. Nu este un secret că prin restructurarea forţelor de ordine ale statului, ale serviciilor secrete, s-a disponibilizat un număr considerabil de persoane din vechea gardă care s-au reorganizat în afara instituţiilor statului democratic şi împotriva lui
Nu vă ascund gravitatea situaţiei. Dumneavoastră trebuie să fiţi primii care să o cunoaşteţi, pentru că este vorba chiar de viitorul dumneavoastră. Cei care sunt azi la conducere vor pleca, vor mai fi probabil amintiţi din când în când, însă dumneavoastră veţi fi cei care vor trebui să reconstruiască din temelii această ţară. Va trebui să preluaţi răspunderi uriaşe, inclusiv răspunderea cea mai dificilă, aceea de a explica. Cei care sunt la guvernare nu au timp s-o facă, având de gestionat, într-o stare de criză şi de tensiune, treburile ţării şi în primul rând reforma. Cineva va trebui să o facă într-un mod credibil. Din păcate, câmpul informaţional este ocupat de persoane care induc o stare generală de neîncredere şi confuzie ce poate îndrepta ţara în haos.
Este un moment la care vă rog să vă gândiţi cu seriozitate.
Acum nu mai putem da vina pe nimeni. Întreaga evoluţie a societăţii româneşti depinde de noi, de responsabilităţile pe care ni le asumăm.
Poziţia României în străinătate în momentul de faţă s-a îmbunătăţit. Imaginea României, de care ne-am plâns atât, este în acest moment mult ameliorată. Dacă însă în ţară nu se produc schimbări pozitive, va urma o reacţie de respingere. Încrederea care se acordă României trebuie susţinută printr-un efort ce nu-i revine numai Guvernului, ci întregii societăţi româneşti. Sunt lucruri la care trebuie să medităm cu toţii.
Prin sistemul de relaţii pe care şi l-a creat în ultimul an, România şi-a consolidat securitatea, independenţa, libertatea, integritatea teritorială. Acest cadru s-a creat cu dificultate şi chiar cu sacrificii. La fel s-au construit securitatea Germaniei sau a Poloniei. Fiecare a trebuit să renunţe la ceva pentru a asigura securitatea colectivă a Europei. Nimeni nu exercită presiuni asupra României. România este capabilă să ducă exact acea politică externă care corespunde intereselor ei fundamentale. Dar politica externă trebuie să fie ratificată şi susţinută de ceea ce se petrece în interiorul ţării. Această forţă din interior trebuie folosită pentru a consolida ceea ce s-a reuşit pe plan extern.
Problema sau sfidarea cea mai acută cu care ne confruntăm este de ordin economic, urmată de cea (sau cele) de ordin administrativ. Din nou va trebui ca tinerii să-şi asume sarcini, pentru că este în joc chiar viitorul lor. Este clar că există o criză de management, de la nivelul central până la nivelele locale. Există şi o rezistenţă extrem de dură a structurilor administrative, din diferite motive: auto-apărare, incompetenţă, indolenţă, lipsă de randament, prostie, rea-voinţă. Dar criza există şi degeaba ne plângem de ineficienţa unor structuri dacă nu suntem capabili să înlocuim incapabilii din aceste structuri.
Mi se reproşează că am vorbit despre cincisprezece mii de specialişti. Calculul meu s-a referit la tot ceea ce era necesar la nivel central, judeţean şi local. Aceşti specialişti există, dar nu toţi sunt dispuşi să-şi asume responsabilităţi. Aceasta este problema. Dintr-un motiv sau altul, oamenii nu sunt dispuşi să se implice în gestionarea treburilor publice. Unele distinse personalităţi, pe care le-am solicitat să participe la refacerea imaginii României, printr-un nou tip de alcătuire şi activitate a ambasadelor, au preferat satisfacţiile statutului de intelectual, ale creaţiei benefice pentru cultura şi ştiinţa românească, unui scurt răgaz în care trebuiau să schimbe complet şi radical modul de funcţionare şi imaginea reprezentanţelor diplomatice ale României. Aceasta ne-a obligat să ducem campanii importante, pentru integrarea în NATO şi UE, fără a avea în unele centre-cheie ambasadorii necesari pentru succesul acestor demersuri. Am beneficiat, e drept, de competenţa şi devotamentul unor reputaţi profesori care au acceptat implicarea în politic, unii dintre ei chiar din Universitatea Bucureşti. La Preşedinţie, de problemele tineretului se ocupă foşti membri ai Ligii Studenţilor. Au libertate deplină să acţioneze în calitate de experţi şi consilieri. Am cerut să fie utilizaţi şi la Guvern. Porţile sunt aşadar deschise.
O componentă decisivă pentru funcţionarea sistemului democratic o constituie consiliile locale. Or, eşecul multor consilii locale se explică prin faptul că membrii lor s-au menajat reciproc iar priorităţile dictate de interese personale şi de grup au influenţat negativ deciziile pe care le-au luat. Este necesar ca la viitoarele alegeri să candidaţi şi dumneavoastră. Cu pregătirea pe care o aveţi, cu forţa pe care o aveţi puteţi să intraţi în aceste structuri de putere şi să vă asumaţi răspunderea în calitate de consilieri sau primari. Altfel, locurile vor fi ocupate de incompetenţi, de oameni necinstiţi, de oameni preocupaţi de propria lor bunăstare şi nu de interesul public.
Există un program şi o strategie pentru apărarea intereselor românilor din afara graniţelor. În acest scop este important tot ce se întâmplă în România şi este foarte important ce obligaţii îşi asumă românii din ţară. Mă întreb unde sunt cei care, la semnarea Tratatului cu Ucraina, protestau atât de vehement? Aş fi vrut să-i văd ducând cărţi în satele româneşti. Am cerut universităţilor româneşti să preia sub patronaj licee şi şcoli din Ucraina. În afară de eforturile pe care le-au făcut studenţii de la Universitatea Bucureşti, de la Liga Studenţilor, alt exemplu nu cunosc. Ceilalţi preferă să scrie articole, să vorbească la toate posturile de televiziune, acolo se consumă solidaritatea lor cu românii din ţările vecine. Energia naţională românească se consumă după orele zece seara, la televizor. Dintre toţi cei care vorbesc şi acuză, a plecat vreunul în Ucraina? Câţi s-au dus în Basarabia? Am autoritatea morală să vorbesc pentru că, atunci când eram în opoziţie, m-am suit într-un tren şi am mers la Kiev să vorbesc cu singurul deputat român din Parlamentul Ucrainei; am fost de mai multe ori la Chişinău; m-am suit într-o maşină şi am trecut Nistrul ca să ajung la închisoarea în care sunt deţinuţi patrioţii din grupul Ilaşcu. Am fost stupefiat când mi s-a spus: „Dumneavoastră sunteţi primii români care intră aici”.
Sunt milioane de români care s-ar putea implica. Cine îi împiedică să se ducă să-i cunoască pe românii de dincolo de graniţe în satele lor, să le ducă cărţi, manuale sau casete? Există studenţi din Ucraina care, după ce au urmat studiile aici, rămân în România. Îmi pare rău că trebuie să le spun, dar locul lor este acolo, inclusiv spre a  lupta pentru afirmarea minorităţii româneşti în plan cultural, în plan economic. Este o luptă grea. Ea nu se finalizează de pe o zi pe alta.
Am lansat ideea unei universităţi multiculturale la Cernăuţi şi am evocat experienţa universităţii multiculturale Babeş-Bolyai. Având o universitate multiculturală în România, putem insista şi noi pentru o universitate multiculturală la Cernăuţi. Cu încăpăţânare, încerc să obţin bani, încerc să cointeresez Austria şi Germania să ia la rândul lor sub patronaj secţii similare, dar asta va dura probabil câţiva ani. În cadrul vizitei în Ucraina, am deschis Consulatul de la Cernăuţi şi steagul României flutură acum acolo.
 Totul este o luptă, nimic nu se obţine de la început, fără nici un fel de efort. Dar dumneavoastră aveţi capacitatea să-l faceţi.
Sunt impresionat de această opţiune a Ligii Studenţilor de acum pentru programe de cooperare cu Seniorii. Voi avea nevoie de sprijinul dumneavoastră, pentru că în luna ianuarie vreau să lansez probabil ultimul program prezidenţial al mandatului meu, care să plece de la ideea tipului de societate pe care vrem să-l construim.
Societatea românească, din care o mare parte este ocupată în agricultură, nu este pregătită să se integreze într-o Europă postindustrială, informaţională. Totuşi, unele date oficiale sunt eronate pentru că au plecat de la premisa falsă că toţi cei care locuiesc în mediul rural fac parte din societatea agrară. Există la sate oameni care lucrează în mici întreprinderi şi ateliere, precum şi intelectuali care trebuie extraşi din acest 45% furnizat ca procent al populaţiei ocupate în agricultură. Ca să reducem acest procent, trebuie să se dezvolte micile întreprinderi, să crească rolul şi stimulentele pentru profesorii, inginerii, medicii din mediul rural
Trebuie să pregătim societatea viitorului. Să privatizăm industriile energofage care înregistrează pierderi şi să le preia cei care sunt în stare să le facă rentabile. O să câştigăm din taxele pe producţia realizată, în loc să plătim de la buget, din banii contribuabililor, sume exorbitante pentru a le acoperi pierderile. Dacă vindem unor investitori străini industria cimentului, o mare parte a metalurgiei, a industriei grele, este nevoie să ne gândim ce produse vor purta marca românească în viitor. Trebuie să punem acest însemn pe industria viitorului, pe high-tech, pe informatică, pe soft.
Avem tineri superdotaţi, informaticieni şi matematicieni care lucrează pentru firme străine. Sunt remuneraţi sub preţ, deşi lucrează la un nivel calitativ excepţional. Decât să vândă Coca-Cola sau Pepsi-Cola, vând un program. Statul român are obligaţia să valorifice altfel aceste forţe, să dezvolte o industrie românească de computere şi programe, cărora să le asigure piaţa de desfacere printr-o politică de informatizare generală.
Specialiştii în management trebuie să realizeze un nou tip de conducere şi gestiune la toate nivelele, iar cei care lucrează în domeniul umanist trebuie să asigure afirmarea valorilor culturale româneşti în lume şi prevenirea pericolului de derapaj în anti-cultură.
Lărgirea Europei nu trebuie privită ca o expansiune pentru noi pieţe, cu două sute de milioane de consumatori, nici ca o nouă bază de resurse naturale şi umane. Dar, pentru aceasta, trebuie să fim capabili să oferim şi să avem o contribuţie consistentă în plan cultural şi ştiinţific.
Primul pas vizează dezvoltarea aptitudinilor de a concepe proiecte performante şi la termenul prevăzut. De obicei, noi pierdem finanţarea unor programe pentru că nu promovăm proiecte de calitate şi la scadenţă. Ţara care reuşeşte să se înscrie în rigorile programelor Uniunii Europene va primi sprijinul financiar alocat, dar va lua şi din banii celorlalţi. În Programul Tempus, ştiţi foarte bine că Universitatea a reuşit. Programul PHARE a fost făcut iniţial doar pentru Polonia şi Ungaria. Ne-am câştigat locul cuvenit prin competenţă şi muncă.
Nu este însă suficient să participăm la aceste programe, trebuie să reuşim să le şi finalizăm. Birocraţii care le au acum în gestiune nu vor reuşi, pentru că nu vor, nu ştiu sau nu pot. Soluţia este una singură:  trebuie schimbaţi. Schimbaţi cu cine? Cu dumneavoastră.
Sigur că sunt şi tineri care nu au capacitate de efort sau nu vor să depună eforturi, nu au o pregătire suficientă. Dar, în general, este un credit pe care trebuie să-l acordăm tinerilor. Aceasta este ideea care stă la baza apelului meu către dumneavoastră.
Vreau să vă asigur de un lucru: nu voi face nici un compromis în numele trecutului, pentru că nu am nici un motiv să-l fac. Cei care sunt în Universitate şi mă cunosc, ştiu foarte bine că nu pot să fiu şantajat şi că atunci când promit, înţeleg să duc lucrurile până la capăt.
Nu am de gând să fac nici un compromis nici în numele prezentului, cu nimeni, absolut cu nimeni. Dacă vor exista date concrete privind acte de corupţie sau de incompetenţă din partea celor care fac parte din orice partid al alianţei guvernamentale, vă asigur că nu voi admite nici o intervenţie, nici o scuză, nici o iertare.
Nu sunt dispus să fac vreun compromis nici în numele viitorului. Viitorul nu se târguieşte, se zideşte.
Dacă voi, tinerii, veţi lucre pentru ţară, va fi bine pentru toţi, va fi bine şi pentru voi. Va trebui să vă impuneţi prin competenţă, prin profesionalism, prin valoare, prin eficienţă în favoarea progresului întregii societăţi. Nu poţi fi bogat şi fericit într-o ţară în care lumea suferă de sărăcie. Şi nu poţi fi indiferent ca şi cum sărăcia n-ar exista. Nivelul scăzut de trai creează mari dezechilibre în întreaga societate. De la dezechilibru la haos, nu e o distanţă prea mare. Iar dacă în ţară va fi haos, ne va mătura pe toţi. Nu ne aflăm într-un moment de euforie. După un an de la schimbarea prin alegeri şi luând în seamă catastrofa care ar fi urmat dacă această schimbare nu ar fi avut loc, nu avem încă motive de bucurie. Ţara străbate o criză gravă. Este la fel de multă nevoie să ne unim şi este la fel de multă nevoie de dumneavoastră, aşa cum a fost în decembrie ’89, aşa cum a fost în ’90 şi aşa cum a fost şi în ’96.

Întemeierea tiparului este considerată, pe bună dreptate, ca fiind prima revoluţie culturală din istoria Europei. Prin tipar, cunoaşterea, rezervată până atunci unei elite extrem de restrânse de iniţiaţi, s-a transformat într-un instrument social. Uităm însă adesea că tiparul nu şi-ar fi atins scopul dacă invenţia lui Gutenberg nu ar fi fost urmată de o altă invenţie, tot atât de revoluţionară: târgul de carte.
Ca şi tiparul, comerţul este un exerciţiu de libertate într-un cadru democratic. Combinarea celor două elemente, tiparul şi comerţul, a constituit reţeta infailibilă a modernităţii. Având nevoie, în egală măsură, de un editor şi de un negustor, cartea este, simultan, un obiect intelectual şi un obiect comercial. În această dublă vocaţie rezidă forţa ei istorică.
Cu acest titlu cartea întruchipează, mai bine decât orice alt produs cultural, misiunea istorică a Europei: sinteza dintre cunoaştere şi economie. Civilizaţia asiatică a născocit multiplicarea textelor scrise cu sute de ani înaintea europenilor, dar nu a dorit sau nu a reuşit să o înscrie într-o logică economică şi nici într-o viziune democratică. Alte civilizaţii au dovedit uriaşe abilităţi economice, dar nu au ştiut să dea acestor abilităţi un conţinut intelectual.
Din secolul al XV-lea, de când a fost inventat tiparul şi au fost organizate primele târguri de carte, între care unul din cele mai importante a fost cel de la Leipzig, cartea a constituit, într-un mod doar aparent metaforic, un fel de monedă unică a Europei. În acest continent, care a cunoscut, până recent, fluctuaţii permanente şi spectaculoase ale preţului aurului, care şi-a calculat resursele într-o multitudine de monede aflate mereu în competiţie, cartea reprezintă, de peste cinci sute de ani, o valoare sigură, un bun a cărui circulaţie nu a fost stânjenită de graniţe şi diverse particularisme locale. Cartea a fost un obiect în care europenii din Vest, din Est, din Nord sau din Sud s-au recunoscut imediat şi reciproc pe terenul unei identităţi comune. Ca şi moneda euro de astăzi, valoarea cărţii este, fundamental, o valoare simbolică.
Cartea preţioasă şi rară care închide între coperţi texte de înţelepciune sau de speculaţie teoretică, cartea depozitată cu grijă în biblioteci şi muzee a avut, fireşte, un rol primordial în constituirea tezaurului cultural universal. Dar Europa a devenit posibilă în special prin circulaţia cărţii uzuale, prin schimbul de idei, adesea politice sau tehnice, pe care producerea industrială şi comercializarea pe scară europeană a cărţii le-au facilitat. Cartea ca valoare în sine şi cartea ca valoare de schimb au făcut posibilă Europa ca entitate istorică şi culturală.
Iată de ce consider că Târgul de carte de la Leipzig a fost nu numai una din cele mai vechi instituţii economice europene, dar şi una din instituţiile fondatoare ale Europei de astăzi.
Anul acesta Târgul îmi dă prilejul ca, împreună cu editorii şi scriitorii din România, să propun publicului interesat o altă imagine a ţării mele decât cea promovată monoton şi unilateral prin mass-media.
Mesajul pe care România încearcă să-l aducă prin tot ceea ce se va întâmpla la acest târg este acela al apartenenţei sale incontestabile la Europa. Al unei apartenenţe care nu mai trebuie argumentată şi dovedită, al unei apartenenţe demult înscrise în fibrele culturii româneşti.
În secolele al XVII-lea şi al XVIII-lea, producţia românească de carte a fost una din căile prin care cultura europeană s-a prezentat în Orientul Apropiat. În plus şi, poate, surprinzător, primele cărţi tipărite în limba arabă şi prima carte imprimată în georgiană au fost editate de oficine româneşti. În felul acesta, editorii români participă, de cel puţin trei veacuri, la exportul de carte şi de valori universale.
Sperăm să regăsim cât mai curând această capacitate de iradiere a producţiei româneşti de carte. Ea ţine nu numai de forţa unei culturi, dar şi de soliditatea unei economii. Producţia de carte este, în fond, o economie politică a culturii. Iar, în această calitate, ea cere din partea noastră şi o politică economică în beneficiul culturii.
Aş dori să interpretaţi prezenţa mea aici nu ca un simplu gest protocolar, ci ca un angajament al Guvernului României de a dezvolta şi consolida o politică economică dedicată progresului, educaţiei şi culturii. Ştiţi, desigur, că pentru mine însumi, ca şi pentru cei mai mulţi dintre politicienii implicaţi astăzi în guvernarea României, cartea a precedat politica în ordinea opţiunilor decisive. De aceea, sprijinul pe care-l  datorăm cărţii româneşti este şi un act de fidelitate faţă de propriul nostru destin.
În ceea ce mă priveşte, ar putea fi parte a acestui destin şi faptul că am privilegiul de a lansa azi, aici, un program inedit, iniţiat de Consiliul Europei în colaborare cu UNESCO. Sunt deosebit de onorat că mi s-a această misiunea de a lansa Programul Guvernele iubesc cărţile, pe care îl socotesc un îndemn adresat deschis guvernelor spre a-şi îndeplini rolul şi responsabilitatea ce le revin în destinul cărţii şi al culturii, în general. Experţi ai Consiliului Europei vor examina, în colaborare cu experţi locali, politicile naţionale în domeniul cărţii din toate ţările central- şi est-europene, inclusiv din România. Pe această cale, participarea noastră la civilizaţia europeană a cărţii va deveni mai cunoscută şi se va simţi încurajată. Poate că nu veţi socoti o trufie din parte-mi dacă aş crede că acţiunea Consiliului Europei vrea să afle dacă guvernele iubesc cărţile, ştiind deja că preşedinţii şi miniştrii li s-au dedicat, în bună măsură.

Am propus, mai demult, la întâlnirea cu conducerile partidelor parlamentare, înfiinţarea acestui Consiliu Economic, care să reunească specialişti recunoscuţi din toate partidele şi din societatea civilă, pentru a da substanţă programelor de reformă economică şi un impuls nou reformei economice în general. S-ar putea să fie destul de târziu şi este regretabil că formarea acestui consiliu a întârziat atâta timp. Pe de altă parte, astăzi se va propune configuraţia unui nou Guvern. Se pune şi mai acut problema ca, într-un timp foarte scurt, noul Guvern să poată veni în Parlament cu un program concret şi realist.
Cunoaştem cu toţii gravitatea situaţiei economice în care ne aflăm. Recunoaştem, de asemenea, că opţiunea pentru reformă şi înfăptuirea acesteia reprezintă singura şansă reală pentru viitorul României. Nu cred, în consecinţă, că ne mai putem permite să facem apel la retorică, la discursuri protocolare sau la polemici lipsite de conţinut. Programul şi luciditatea sunt mai mult ca oricând necesare.
Suntem aici ca să găsim soluţii, în contextul în care, parafrazând laic celebra sentinţă a lui Malraux, viitorul nostru va fi al reformei sau nu va fi deloc. Încercăm să luăm un nou start pe această cale şi trebuie să recunoaştem, de la început, că nu pornim de la zero.
Nu încerc să vă induc un optimism care, în momentul de faţă, ar putea să pară deplasat. Vreau numai să înţelegem că actualele blocaje şi dezechilibre ale reformei nu sunt o fatalitate şi stă în puterea noastră să demonstrăm acest lucru prin voinţă şi acţiune.
Interesul naţional, pe care de multe ori îl invocăm cu prea multă lejeritate, nu poate fi obiect de negociere şi nici subiect de controverse politice artificiale. Suntem obligaţi, ca oameni politici, ca oameni de stat şi cetăţeni ai acestei ţări, să ne angajăm, în spiritul solidarităţii şi al deplinei responsabilităţi, să construim în România o economie sănătoasă şi rentabilă. Din păcate, am avut ocazia să constatăm în ultimii ani, şi chiar în ultimele luni, cât de păgubitoare au fost disputele între reprezentanţi ai partidelor din coaliţia de guvernare. S-au irosit energii şi timp în acţiuni care ignoră şi sfidează aşteptările şi speranţele cetăţenilor.
Îmi exprim convingerea că la această întrunire vom reuşi să discutăm probleme esenţiale, cu acea rigoare specifică spaţiului economico-financiar. Ne aflăm într-un moment de bilanţ economic mult prea grav, chiar periculos, pentru ca acest apel la rigoare şi responsabilitate să nu fie întru totul justificat.
Cred că, în primul rând, este necesar să înţelegem cauzele disfuncţionalităţilor şi eşecurilor din procesul reformei, să lămurim în ce măsură unele dintre aceste disfuncţionalităţi şi eşecuri au fost obiective – pentru că şi acest lucru trebuie să-l avem în vedere, soluţii miraculoase nu există şi nici nu ar fi existat la îndemâna nimănui – şi să aflăm unde şi, mai ales, de ce au apărut blocaje care ar fi putut fi evitate.
Vorbim despre lipsuri sau imperfecţiuni legislative, deşi trebuie să recunoaştem că s-au produs în acest domeniu modificări substanţiale şi pozitive, pe care însă nu am reuşit întotdeauna să le valorificăm.
Acceptăm că un viciu fundamental al reformei este legat de proasta aplicare a legii, invocăm inerţiile birocratice, dar devenim foarte repede victime ale fascinaţiei pe care ne-o dă constatarea că suntem excelenţi diagnosticieni. Cu critica stăm foarte bine, avem eseuri, regrete filosofice sau, mă rog, pamflete violente, dar nu cu acestea vom reuşi să împingem înainte economia ţării. Nu se cunosc cazuri în care bolnavul se însănătoşeşte pentru simplul fapt că a aflat de ce anume boală suferă. Orice boală, şi economia românească este astăzi una bolnavă, se tratează iar, în cazurile grave, se apelează la bisturiu. Dacă nu vom reuşi să identificăm şi să aplicăm medicaţia adecvată, dacă nu vom avea, în continuare, curajul să punem mâna şi pe bisturiu, boala economiei româneşti s-ar putea să devină, în scurt timp, incurabilă.
La capitolul Programe şi strategii stăm destul de bine. Ne împiedicăm însă, aproape de fiecare dată, când trebuie să parcurgem drumul de la concepte la un proiect cu aplicabilitate imediată.
Avem, în general, politici de reformă viabile atât pentru industrie, cât şi pentru agricultură sau pentru sistemul financiar-bancar. Am conturat politici de stimulare a capitalului autohton, a intreprinderilor mici şi mijlocii, a investiţiilor străine. Numai că paşii înainte, pe care i-am făcut, şi este evident că unii paşi s-au făcut, se tot opresc undeva înainte de capătul drumului.
Există specialişti, există oameni capabili să acţioneze. De aceea, vă propun să abordăm probleme concrete. Şi, nu în ultimul rând, problemele concrete ale restructurării, ale privatizării şi ale bugetului.
Am avut, cu ani în urmă, o schiţă a unui program de guvernare. Aceasta era situaţia atunci. Am avut, acum un an şi patru luni, un proiect de intenţie. Acum ne aflăm într-o nouă fază. Ar fi de dorit ca acum să se vină în Parlament cu un program care să stabilească termene şi obiective precise în domeniul restructurării şi privatizării. Ar fi de dorit ca programul reformei pe anul 1998 să fie aprobat simultan cu bugetul, pentru că bugetul  permite o formalizare la nivelul cifrelor şi, în acelaşi timp, este un element de control. Ştim deja că acest buget nu va putea exprima decât o realitate economică dureroasă. Şi cred că nici unul dintre noi nu poate pretinde că deţine, în momentul de faţă, soluţii miraculoase care să transforme peste noapte această realitate şi să depisteze nebănuite resurse bugetare.
Ultimele luni au oferit mai mult un spectacol politic decât soluţii şi iniţiative. Dacă ne-am pune întrebarea retorică: cui foloseşte acest lucru?, vom putea să răspundem cu sinceritate că nici ţării şi nici protagoniştilor.
În acest moment, mai mult ca oricând, este necesară o întrunire de specialişti. Să lăsăm deoparte orice fel de declaraţii cu caracter populist; problema noastră nu este să declanşăm polemici, ci să reuşim o fundamentare serioasă din punct de vedere economic.
Realismul şi calitatea soluţiilor economice pot să ofere ţării argumentul cel mai important că reforma va da rezultate, că am intrat, în fine, în zodia unui pragmatism eficient. Ne aflăm sub o enormă presiune a timpului. Pentru a ieşi din situaţia critică în care ne aflăm, este nevoie de un efort extraordinar.
Aş dori ca în 24 de ore să propunem un nou prim ministru şi, în maximum zece zile, acesta să prezinte în faţa Parlamentului programul noului Guvern. Ar fi de dorit să nu fie o expunere formală, ci un program concret de guvernare. Aceasta este, de altfel, singura soluţie pentru a-şi asigura încrederea Parlamentului şi a populaţiei. Este nevoie ca toată lumea, incluzând partidele din coaliţie şi partidele din opoziţie, să poată monitoriza un program cu obiective şi termene precise. Fără această ţintă şi fără un consum de energii bine folosite, nu vom ieşi din această nefirească campanie electorală care a început, de fapt, la o săptămână după alegeri. Nu putem duce la nesfârşit aceste bătălii strict electorale. Reforma nu se poate reduce la declaraţii incendiare, la sloganuri, la mitinguri unde oamenii strigă sus sau jos sau la blocarea căilor ferate şi a drumurilor ca proteste împotriva restructurării întreprinderilor industriale.
Aici, printre specialişti, putem afla, până la urmă, ceea ce trebuie făcut şi ce se poate face în mod realist, plecând de la situaţia actuală. Specialiştii sunt adeseori mai ascultaţi şi mai convingători decât oamenii politici care au creat o stare de confuzie, în special prin apariţiile lor în talk-show-uri. Publicul asistă la atâtea contraziceri încât până la urmă nimeni nu mai crede nimic. Iar pasul următor ar fi cel mai grav: ideea că ţara este neguvernabilă, neguvernabilă pentru prezent şi neguvernabilă pentru viitor. Nu cred că cineva doreşte acest lucru. Distrugerea oricărei încrederi în administraţie şi în politicieni va pune în pericol sistemul politic, sistemul instituţional, sistemul democratic, în ansamblul lui.
Coerenţa deciziilor şi acţiunilor guvernamentale este necesară şi cred că putem să o construim şi să dovedim că există specialişti în economie. Dacă delimităm precis strategia şi tactica reformei economice, avem destule urgenţe care să constituie obiectul unor acţiuni pe termen scurt. Iar la scadenţa fiecăruia dintre aceste termene va trebui să avem rezultate vizibile şi durabile.

Aniversarea a 80 de ani de la proclamarea unirii Basarabiei şi Bucovinei cu Ţara este pentru noi toţi un prilej de aducere aminte, de bucurie, dar şi de speranţă, pe care le împărtăşim cu fraţii noştri de peste hotare. Adunarea consacrată Unirii ne obligă la o meditaţie asupra destinului şi asupra locului pe care îl ocupăm în lume.
Anul 1918 are pentru românii de pretutindeni semnificaţia unei împliniri istorice supreme. După secole de despărţire şi de luptă pentru libertate, ţările române reuşeau, pentru prima dată, să se întregească ca stat, între aceleaşi hotare. În mod dramatic, istoria ne-a despărţit din nou, iar legile ei nescrise ne împiedică să fim împreună aşa cum ne-am dori-o.
Generaţii de români s-au născut, au trăit şi au murit privind spre trecut cu speranţa regăsirii destinului comun. Deportaţi, supuşi umilinţelor, suportând consecinţele unei violente politici de desnaţionalizare, românii din Basarabia şi Bucovina au reuşit să supravieţuiască şi să-şi păstreze identitatea naţională. Trebuie să-i înconjurăm cu tot respectul nostru, pentru că au reuşit, chiar în condiţiile în care mulţi intelectuali, învăţători şi preoţi, au venit în patria-mamă iar alţii, de fapt majoritatea, au fost deportaţi, au fost ucişi, au fost supuşi unei presiuni enorme, obligaţi să vorbească în altă limbă, să scrie cu alte caractere, să înveţe o altă istorie. Şi totuşi au reuşit să-şi păstreze limba şi identitatea. Despre dramele acestor familii de români mi-a povestit adesea bătrânul preot din Tighina, Vasile Ţepordei, de care mă simt legat cu recunoştinţă pentru că m-a botezat şi m-a cinstit cu sfatul său.
Am fost consternat când unii critici literari din ţară au privit cu o oarecare superioritate literatura din Basarabia, tratând-o după standardele literaturii române contemporane. Ei au uitat că în Basarabia, în Republica Moldova, o altfel de poezie era necesară. Era aşteptată acea poezie care i-a însoţit pe români în 1848, în anii Unirii şi câştigării Independenţei, în anii primului război mondial, ai Întregirii ţării, ca şi în anii grei petrecuţi în închisori. O poezie care era o lacrimă şi o armă, o poezie prin care vorbea sufletul în primul rând. O poezie care a reuşit să adune oameni, care i-a ajutat să-şi unească limba, istoria, tradiţia, credinţa. Pentru mulţi pare încă greu de înţeles acest miracol al păstrării identităţii naţionale a românilor din Basarabia şi Bucovina.
Din păcate, vremurile de deschidere, dar şi foarte tulburi, care au urmat căderii regimurilor comuniste, a regimului comunist din România, a celui din fosta Uniune Sovietică, nu au fost totdeauna şi momente de înfrăţire a sufletelor, de solidaritate umană.
Am cucerit un lucru extraordinar: libertatea. Dar, de cele mai multe ori, n-am ştiut ce să facem cu ea şi am uitat că forma supremă a libertăţii este solidaritatea umană, solidaritatea care ne leagă ca popor şi care trebuie, mai ales în momentele grele, să ne adune. Pentru că la bine fiecare se poate bucura singur, dar la greu trebuie să fim alături unii de alţii şi, din păcate, nu întotdeauna suntem.
În ultimii opt ani am participat la aproape toate marşurile de solidaritate cu românii din Basarabia şi Bucovina. Dar vreau să vă spun că, de multe ori, eram doar câteva zeci de oameni. Câteva zeci de oameni care mergeam prin ploaie sau zăpadă pe bulevardele Bucureştiului, priviţi poate cu simpatie, dar şi cu un oarecare sentiment de condescendenţă, de către cei de pe margine, chiar şi atunci când ajungeam pe şoseaua Kisselef pentru a depune un protest în favoarea lui Ilie Ilaşcu şi a colegilor lui sau pentru a ne manifesta solidaritatea cu aceştia.
Adeseori indiferenţa şi, nu de puţine ori, chiar ura au ajuns să domine societatea noastră. Se caută justificări care se doresc răspunsuri. Putem spune că oamenii trudesc să-şi afirme personalitatea, să facă faţă unei concurenţe care ne domină, să facă faţă fricii de o lume pe care nu o înţeleg şi care de multe ori îi sperie. Dar nimic nu justifică o depărtare de idealul naţional. Se pot găsi eventual motivaţii în necunoaştere, în neştiinţă, pentru că, într-adevăr, soarta vitregă a fiilor răpiţi patriei-mame, România, a fost ascunsă timp de aproape o jumătate de secol. Basarabia şi Bucovina, Ţinutul Herţa şi Insula Şerpilor au fost alungate din cărţile de istorie şi din manualele şcolare. Dar ele nu vor putea fi alungate nicicând din sufletul românilor.
Din păcate, mai suntem „sub vremi”, deşi trăim un alt timp şi în alte timpuri decât cele evocate de cronicar.
Lumea contemporană este una a deschiderii şi a comunicării, o lume care respinge tot mai clar canoanele trecutului. Nu trebuie să uităm că trăim în această lume şi că avem astăzi, români de pretutindeni, şansa să construim împreună un viitor care să poată fi unul comun. Pentru că trebuie să găsim şi acele căi practice care să ne unească.
Nu putem să ne izolăm în cântece de jale, în amintirile noastre, în tradiţiile noastre. Dar nici nu putem să tratăm aceste probleme grave numai la nivelul declaraţiilor, al intenţiilor, al discuţiilor despre cum este construită lumea modernă.
Globalizarea economică, globalizarea informaţiei sunt aspecte pozitive cu o deschidere spre o altă lume, a societăţii informaţionale, a comunicării. Dar, în acelaşi timp, ascund şi pericolul unei posibile pierderi a identităţii naţionale. Această nouă societate va reuşi să facă faţă sfidărilor mileniului numai dacă va fi multiculturală. Şi noi, ro-mânii, avem datoria să fim acolo cu valorile noastre naţionale, indife-rent unde ne-am afla, de-a lungul sau de-a latul lumii. Acest lucru putem să-l facem numai împreună.
Românii din afara graniţelor au fost prea multă vreme ignoraţi sau trataţi cu indiferenţă şi, cum spuneam, chiar cu o oarecare condescendenţă. Este obligaţia noastră să-i ajutăm să depăşească un prag psihologic care ni se datorează în mare măsură nouă, celor din Ţară.
Am credinţa că Ţara îşi poate afirma demnitatea în lume în numele şi spre binele tuturor celor care sunt şi se simt români. Urmărind să refacă legăturile fireşti dintre fraţi, deopotrivă înlăuntrul şi în afara graniţelor, principalele instituţii ale statului, laice sau religioase, încep să se adreseze românilor de pretutindeni şi trebuie să continuăm cu vigoare şi consecvenţă această acţiune. Prin şcoli, prin universităţi, prin biserici şi asociaţii, prin apeluri directe trebuie să refacem punţile dintre Ţară şi fiii ei pribegiţi, oriunde ar fi ei.
Statul român şi societatea civilă trebuie să sprijine neîncetat păstrarea identităţii etnice, spirituale şi culturale a românilor răspândiţi în toate colţurile lumii. Este un demers care presupune mai mult decât o voinţă comună. Acţiunea noastră imediată şi de perspectivă trebuie înţeleasă ea însăşi ca o implicare comună şi o înţelegere, pragmatică şi lipsită de prejudecăţi, a şanselor de a regăsi calea unei comunicări fireşti. Nu avem voie să abandonăm acţiunea noastră, indiferent de greutăţile pe care le avem în ţară, indiferent de crizele economice, de crizele politice, de criza morală în care ne zbatem, de criza de comunicare care marchează profund însăşi societatea noastră, însăşi România, în toată această imensă criză care este tranziţia post-comunistă.
Avem o şansă acum şi nu avem voie să o risipim, pentru că nimeni nu ne va ierta. Nimeni nu va accepta să ne scuzăm că n-am avut bani, că n-am fost capabili să ne organizăm, că n-am fost capabili să comunicăm, că nu am fost în stare să ne ridicăm deasupra unor dezbinări meschine, deasupra orgoliilor noastre, individuale sau de grup, care ne macină şi ne dezbină încă.
Cred că este momentul să ne amintim cu toţii o frază memorabilă a lui Barbu Ştefănescu Delavrancea: „Naţiunea este un mare suflet rezultând din sufletele tuturor, strânsă împreună de amintirile trecutului, de primejdia prezentului şi aspiraţiile viitorului”.
Am convingerea că aniversarea de anul acesta a Marii Unirii va însemna reafirmarea sentimentelor fiecărui român faţă de Ţara sa, şi ale Ţării faţă de toţi românii care o reprezintă cu onoare, oriunde s-ar afla.

În ultimele zile, în mediile politice şi în societatea civilă au fost reluate discuţiile referitoare la modul în care trebuie acţionat pentru aflarea adevărului şi determinarea vinovăţiilor în legătură cu evenimentele din decembrie 1989.
Indiferent de calitatea pe care am avut-o în viaţa politică sau în societatea civilă, în aceşti opt ani, punctul meu de vedere în legătură cu ceea ce s-a petrecut în decembrie 1989 a fost unul singur: societatea românească trebuie să afle adevărul. Nu am vorbit niciodată despre răzbunare, despre vinovăţii sau responsabilităţi colective, despre etichetări în bloc. Indiferent de persoanele sau de instituţiile implicate în represiunile de atunci, trebuie să aflăm adevărul pentru a ne asuma cinstit istoria noastră recentă şi pentru a o transmite corect generaţiilor următoare. Anchetele trebuie să-şi urmeze cursul fără ingerinţe politice sau de orice altă natură.
Pe de altă parte, nu poţi lupta pentru adevăr pornind de la percepţii false. Iar una dintre cele mai grave şi mai triste percepţii false ale societăţii româneşti de azi este aceea că adevărul despre decembrie 1989 nu va fi aflat niciodată, indiferent de demersurile politice, judiciare sau civice întreprinse în acest sens. Pentru ilustrarea acestei idei s-au oferit exemple din alte ţări unde există evenimente neelucidate. La întărirea ei a contribuit din plin şi lipsa de finalitate a volumului imens de muncă depus în comisiile parlamentare care au fost împuternicite să facă lumină în evenimentele de atunci. Ceea ce s-a făcut în ultimele luni pentru soluţionarea acestor cauze, de data aceasta prin intermediul Parchetului, demonstrează clar că adevărul poate fi aflat dacă există voinţa politică de a lăsa Parchetul să lucreze.
În legătură cu ceea ce s-a reuşit concret în acest sens sunt lucruri încă puţin cunoscute. Până la 1 septembrie 1997, chiar nici unul dintre dosarele Parchetului Militar aşteptate de mai mulţi ani nu fusese dus până la capăt. În perioada septembrie 1997–aprilie 1998, au fost încheiate şi trimise instanţelor de judecată 16 dosare, iar alte trei dosare se află în curs de finalizare. Chiar în cazuri în care s-au făcut speculaţii despre o oprire a anchetelor, acestea au fost, de fapt, accelerate.
Soluţionarea acestor cauze a presupus şi presupune o muncă uriaşă. La Cluj-Napoca au fost audiaţi 200 de martori, iar ancheta e cuprinsă în patru mii de pagini de dosar. La Sibiu au fost necesare 300 de audieri, iar dosarele anchetei însumează peste patru mii de pagini.
Terenul pe care acţionează anchetatorii este încă minat de interese diverse, de temerile martorilor, de puţinătatea sau de degradarea în timp a probelor materiale. Într-o discuţie pe care am avut-o cu un grup de revoluţionari, aceştia au propus o lege care să facă posibilă aflarea adevărului în condiţiile în care unii participanţi la evenimente, care depun mărturie, să fie feriţi prin lege de răspundere penală şi să poată vorbi fără frica unei pedepse. Este o idee la care se cuvine să medităm împreună, pentru că ea opune conceptul de adevăr celui de compromis, făcând posibilă o eludare esenţială a răspunderii. Evident, nu pot concepe amnistierea unor fapte care reprezintă crime împotriva umanităţii sau încălcarea unor reguli fundamentale obligatorii chiar şi în timp de război.
Pe de altă parte, pledez pentru o apărare permanentă a onoarei şi prestigiului acestei instituţii fundamentale care este armata. Nu se poate aduce în discuţie, în termeni generali, statutul oştirii, al corpului de comandă, patriotismul sau moralitatea ofiţerilor sau subofiţerilor. Modul în care trebuie acţionat pentru aflarea adevărului exclude de la bun început vinovăţiile colective sau culpabilizarea instituţiilor. Cred că trebuie urgentată adoptarea unei legislaţii clare şi democratice care să excludă pe viitor implicarea armatei în conflicte sociale sau politice interne.
Societatea românească trebuie să ştie că astăzi suntem în măsură să stabilim adevărul despre represiunile din decembrie 1989 şi vinovăţiile persoanelor implicate în aceste represiuni. Ea trebuie să mai ştie că avem voinţa politică de a spune acest adevăr până la capăt.

Depunerea jurământului de către membrii noului Guvern marchează sfârşitul unei crize care a afectat realizarea angajamentelor fostului Cabinet şi, prin aceasta, interesele României în acest început de an. Consecinţele sunt cunoscute: încetinirea proceselor de privatizare şi restructurare, afectarea imaginii pozitive a României pe plan internaţional, în mod special pe pieţele economice şi de capital, scăderea numărului de investitori străini în România şi, mai ales, întârzierea momentului în care aşteptăm să aibă loc o creştere a nivelului de trai. Acesta este preţul pe care noi toţi îl plătim şi încă îl vom avea de plătit în perioada următoare.
Trebuie remarcat, însă, că în toată această perioadă grea, societatea românească, mecanismele ei democratice, întregul angrenaj social au funcţionat. Cum actorii principali ai crizei au fost oameni politici, marea lecţie de înţelepciune a venit din partea cetăţenilor obişnuiţi. Ceea ce înseamnă că societatea în ansamblul ei s-a maturizat, ştie să privească realităţile cu calm, chiar şi atunci când sunt dificile şi doreşte să le rezolvăm prin metode care ţin de normalitatea unei democraţii consolidate.
Deşi o asemenea situaţie de criză la nivelul coaliţiei aflate la guvernare, ar fi putut provoca crize secundare, am constatat că nu a existat o escaladare a unor conflicte, cum ar fi cele interetnice, cele dintre sindicate şi administraţia centrală sau de altă natură. Putem afirma că, în toată această perioadă, stabilitatea României nu a fost pusă în pericol. Guvernul Ciorbea a administrat treburile curente ale ţării, Parlamentul a votat Legea privatizării şi alte legi ale reformei, demonstrând capacitatea de a disocia competiţia politică de funcţionarea normală a unei societăţi. Nu au fost puse nici un moment în discuţie orientările generale ale strategiei de dezvoltare sau angajamentele externe ale ţării noastre.
Noul guvern s-a constituit într-un timp scurt, coaliţia respectându-şi în acest sens toate angajamentele. A fost desemnat un nou prim ministru, negocierile privind lista Cabinetului au fost încheiate în termenul stabilit, au fost întocmite noul program de guvernare pe termen scurt şi cel pe termen lung. Acum trebuie ca aceste programe să fie puse în practică, trebuie ca termenele propuse să fie respectate, iar în caz contrar, trebuie ca cei vinovaţi să răspundă fără întârziere pentru erorile lor.
Votul de învestitură obţinut de actualul Guvern în Parlament, cu peste 70% în favoarea sa, demonstrează că aceia care cred în actualul Cabinet nu sunt numai membrii coaliţiei majoritare, ci şi reprezentanţi ai Opoziţiei. Aceasta îl obligă în plus la o relaţie constructivă cu Parlamentul.
Guvernul Radu Vasile, care porneşte la drum astăzi, va avea de făcut faţă nu numai unei realităţi economice cu probleme grave, nu numai ritmului foarte rapid în care trebuie realizată reforma, nu numai posibilelor mişcări sociale determinate de acest ritm, dar şi unui anume scepticism şi oboselii unei părţi din societatea noastră.
Dacă fostul guvern a fost un guvern al speranţei, aşteptăm ca noul guvern să devină un guvern al certitudinilor.
Nu este exclus ca şi imaginea noilor miniştri să fie erodată destul de repede. Membrii actualului Cabinet pot fi supuşi, ca şi predecesorii lor, unui tir necontenit de acuzaţii şi de contestări, iar Guvernul poate deveni la rândul său unul de sacrificiu.
Ţin să mulţumesc tuturor celor care au făcut parte din Guvernul Ciorbea sau fac parte din Guvernul Vasile, pentru că ştiu la ce riscuri s-au expus. Pe de altă parte, vreau să reamintesc tuturor demnitarilor că singura lor misiune este aceea de a realiza reforma, că finalitatea acesteia este creşterea nivelului de trai al românilor. Pentru aceasta nici un efort nu poate fi prea mare şi nici un sacrificiu nu va fi zadarnic.
Un guvern poate pierde o bătălie. Un popor nu-şi poate permite să piardă un război. Şi nu-l va pierde. De aceea, trebuie mai mult să se lucreze decât să se vorbească. Trebuie găsite soluţii simple şi eficiente pentru rezolvarea problemelor şi nu scuze pentru nerezolvarea lor.
Deşi ne aflăm la învestirea unui nou guvern, vreau să mă adresez tuturor celor care conduc acum, în România, o întreprindere, o instituţie, o comună, un oraş, tuturor celor care au în mîinile lor viitorul şi speranţele a milioane de oameni. Vreau să le spun că nu mai este timp pentru lupte  de partid, pentru promovarea oarbă a unor interese restrânse. Am parcurs o criză, am primit o lecţie, am învăţat-o. Probabil, vom mai trece prin crize, dar istoria nu ne va ierta dacă vom repeta aceleaşi greşeli. Dacă reforma eşuează, orice victorie personală sau de grup este inutilă.
Din acest moment nu veţi mai fi judecaţi după calificarea dumneavoastră personală, oricât de strălucită ar fi aceasta, ci după modul în care veţi reuşi sau nu în marele război al dezvoltării împotriva sărăciei. Este, în ultimă instanţă, o luptă cu noi înşine. Iar în luptă cu tine însuţi, pe lângă profesionalism, ai nevoie, mai ales, de caracter: de urmărirea constantă şi fermă a unui rezultat final în care crezi cu adevărat. Ştiu, tocmai pentru că vă cunosc foarte bine, că aveţi credinţă în reformă. Ea nu aduce rezultate imediate şi poate aduce chiar înfrângeri pe termen scurt. Este nevoie de caractere şi solidaritate ca să poţi trece de la eşecuri de moment la o reuşită durabilă.

Mă aflu într-o situaţie şi neobişnuită, şi dificilă pentru mine. În ultimii opt ani am învăţat să răspund criticilor uneori violente, dar nu sunt încă pregătit – şi nu ştiu dacă am să fiu vreodată – să răspund unor laude. Mai ales când ele sunt sincere şi vin din partea preşedintelui Internaţionalei Creştin-Democrate, profesor doctor Ricardo Arias Calderon, fost preşedinte al Republicii Panama.
În asemenea ocazii oamenii politici spun, de obicei, două lucruri, repetate atât de des, încât au ajuns mai degrabă o expresie convenţională. Fiecare este onorat de distincţia primită şi consideră că aceasta nu îi aparţine lui, ci naţiunii pe care o reprezintă. Contextul în care am primit Premiul Aristide Calvani mă obligă să evit orice formalism, cu care, de altfel, nu mă împac şi să vă mulţumesc în nume personal, cu gândul la tot ce datorez poporului român.
Sunt onorat să fiu a patra personalitate care primeşte un premiu decernat cancelarului Kohl, pentru realizarea unităţii Germaniei; apoi generalului Ramos, care a făcut posibilă construcţia democratică în Filipine şi, anul trecut, lui Patricio Aylwin, preşedintele sub conducerea căruia Chile a străbătut drumul greu de la dictatură la democraţie.
Premiul Aristide Calvani marchează momente politice de vârf ale istoriei contemporane, iar recunoaşterea, şi în acest mod, a importanţei şi amploarei procesului istoric prin care trece România, este fundamentală pentru o ţară pentru care demnitatea a reprezentat şi reprezintă, poate mai mult ca oricând, un reper mai preţios decât prosperitatea. Nu este nevoie de nici un fel de exerciţiu oratoric pentru a remarca faptul că democraţia instaurată în România este în primul rând rezultatul schimbărilor de mentalitate şi acţiune ale oamenilor acestei ţări. Şi în acest sens, putem spune că preşedintele este doar expresia acestui proces pe care este chemat şi îndatorat să-l consolideze.
În mesajul adresat credincioşilor din ţara mea cu prilejul Sfintelor Paşti, mi-am exprimat convingerea că fundamentul renaşterii României nu poate fi decât credinţa în valorile creştine şi, mai ales, acţiunea în spiritul acestor valori. Sunt bucuros că evoluţia ţării mele este remarcată şi distinsă cu un premiu important din perspectiva acestei mari idei contemporane, care este democraţia creştină. Indiferent de meridianul naşterii noastre, trăim astăzi într-o geografie comună, în care morala creştină, principiile toleranţei şi ale bunei înţelegeri îşi fac loc din ce în ce mai mult. Şi poate cea mai mare satisfacţie a noastră este că România a devenit o parte a acestei lumi şi o promotoare a acestor valori.
Sentimentul românilor este că ne aflăm în acel moment al evoluţiei democraţiei în care trebuie să ţinem seama de avertismentul formulat de Aristide Calvani: “Chiar atunci când o democraţie este consolidată, trebuie să fii la fel de puternic şi la fel de atent pentru a o perfecţiona, şi pentru a  nu o lăsa vreodată să se deterioreze”.
Timpul zidirii democraţiei este necontenit. Opera de înălţare a structurilor democraţiei se cere continuată prin perfecţionarea modului de funcţionare a instituţiilor şi a responsabilităţii celor care le servesc în numele şi spre binele omului.

Cred că, acum, cea mai bună limbă pe care o putem vorbi este limba arhitecţilor. Toţi politicienii vorbesc despre arhitectura de securitate, despre arhitectura construcţiei sociale pentru mileniul următor şi cred că nu întâmplător. Pentru că orice construcţie solidă este legată de capacitatea de a imagina şi de a crea un proiect.
Arhitecţii sunt, fără îndoială, cei mai avizaţi (şi chemaţi) să înţeleagă necesitatea unor proiecte noi, pentru societatea de mâine. În timp ce construcţiile politice, care atrag atenţia opiniei publice, se prăbuşesc adeseori foarte repede, operele imaginate de arhitecţi sunt cele care rămân.
Profesiunea mea de geolog nu m-a împiedicat să mă las fascinat de medicină şi arhitectură. Întotdeauna ceea ce tu nu poţi face ţi se pare lucrul cel mai deosebit. Pentru această perioadă din viaţa mea, când sunt Preşedinte, înainte de a mă întoarce la meseria mea, pot, totuşi, să fac ceva pentru arhitectură. Şi anume să nu mă amestec în treburile arhitecţilor. Timp de 25 de ani, ţara aceasta a avut neşansa de a fi condusă de un şef absolut, care s-a crezut şi primul arhitect al ţării, probabil şi al lumii. Pentru a-şi realiza proiectele, a reuşit să demoleze şi să distrugă sate, cartiere, monumente arhitectonice. Din fericire, nu toate.
Primul lucru pe care îl înţelege un adevărat specialist este că nu poate fi specialist, în acelaşi timp, într-o altă profesie. Aşa cum el doreşte să fie consultat atunci când este vorba de profesiunea lui, dacă este cu adevărat o figură importantă în domeniu, tot aşa va proceda în alte domenii, consultând specialiştii din acele domenii.
Se poate face totuşi mai mult în sprijinul respectului pentru valorile arhitecturale. Arhitecţii propun şi argumentează proiecte importante, dar de la proiect până la transpunerea în practică este un drum lung. Iar pe acest drum lung, de obicei, apar birocraţia, ignoranţa, indolenţa, de multe ori interese financiare de grup care pot să împiedice realizarea unor proiecte valoroase. O intervenţie a politicului, a administraţiei publice este de dorit atâta timp cât se face în conjuncţie cu creatorii de proiecte.
Astăzi trăim într-o lume aproape globalizată, o lume a interdependenţelor şi a comunicării. Suntem, în acelaşi timp, într-un mare pericol: să nu mai cunoaştem lumea reală şi să vedem doar lumea pe care ne-o furnizează mass media. Cu o aroganţă de neimaginat, se fabrică o contra-realitate, iar noi vedem ţările aşa cum ne sunt prezentate prin televiziune şi internet. De multe ori şi ţara mea a fost prezentată ca o ţară a gunoaielor, a mizeriei, a orfanilor şi a handicapaţilor. Aceasta este imaginea care se cumpără şi, deci, se vinde. Sper că dumneavoastră aţi avut şi veţi avea posibilitatea să cunoaşteţi România reală, monumentele sale istorice, elementele de arhitectură rurală tradiţională, dezvoltarea urbanistică, ce este valoros sau ce strică şi nu trebuie continuat.
Legat strict de proiectul care prilejuieşte prezenţa delegaţiei Uniunii Internaţionale a Arhitecţilor la Bucureşti, aş vrea să atrag atenţia asupra unor particularităţi ale procesului de tranziţie al ţărilor post-comuniste, al României, mai ales.
Tranziţia post-comunistă este un proces care se derulează pentru prima dată în istorie. În general există prea puţin interes de a se depăşi imaginea de suprafaţă, fie că este vorba de relaţii economico-financiare, politice, sociale, sau, pur şi simplu, interumane.
Problema sărăciei există peste tot, dar ea este foarte diferită. Sărăcia din Statele Unite nu are nici o legătură cu cea europeană; stilul de viaţă al unui homeless, viaţa în bidonville sau în favelas pot fi comparate, dar diferenţele rămân evidente; după cum şi sărăcia din ţările post-comuniste este diferită de cea rămasă în urma unei dictaturi fasciste. Comunismul a lichidat proprietatea privată asupra terenurilor agricole, a expropriat industria şi a naţionalizat în majoritate locuinţele urbane, în primul rând pe cele temeinic concepute şi frumos realizate.
În societăţile post-comuniste, cei mai afectaţi de sărăcie sunt bătrânii. Situaţia lor este cea mai gravă, pentru că pensiile lor devin tot mai mici în raport cu creşterea preţurilor. Psihologic, ei se adaptează cel mai greu la schimbare, iar economia de piaţă îi respinge cu brutalitate. Pe de altă parte, tinerii par cei mai avantajaţi. Psihologic, ei se adaptează rapid la schimbare, au şansele cele mai mari de a se califica şi de a se afirma, iar când nu le au în ţara lor, pot încerca în Vest şi fac faţă cu brio într-un sistem concurenţial global.
În domeniul locuinţelor, lucrurile stau exact invers. Bătrânii oraşelor, care locuiau, în proporţie de 90%, în imobile de stat, au avut posibilitatea să şi le cumpere la un preţ simbolic, devenind proprietari. În schimb, tinerii, în ciuda faptului că pot să acceadă la salarii bune, mai ales atunci când lucrează pentru companii străine în domenii performante, nu pot, totuşi, suporta preţul prohibitiv al noilor locuinţe. Aceasta afectează însuşi viitorul naţiunii. Mulţi tineri ezită să îşi întemeieze familii, întârzie deliberat să aibă copii şi natalitatea scade dramatic. Măsurile luate de statul român, de a garanta credite pe termen lung, nu pot face faţă creşterii galopante a preţului locuinţelor, iar cea mai mare parte a tinerilor superdotaţi, care pleacă în străinătate, o fac în special pentru că nu pot avea locuinţe proprii, aici. În momentul de faţă, peste 10.000 de tineri români sunt înscrişi la master şi doctorat în universităţi americane. O parte importantă ar dori să revină, dar o piedică esenţială o constituie lipsa locuinţelor. Găsirea unei ieşiri convenabile din această situaţie critică depinde şi – sau în primul rând – de arhitecţi.
Proiectul unui Bucureşti al viitorului trebuie să plece de la o idee esenţială: conservarea centrului istoric şi crearea unui sit modern, care să înglobeze centrul administrativ conceput în anii ’80, Palatul Parlamentului, băncile din zonă şi un nou centru de afaceri. Problema rămâne a banilor, pentru că aceste construcţii cer antrenarea unor investiţii enorme.
Împărtăşesc ideea că trebuie urmat proiectul care a câştigat concursul internaţional. Transpunerea lui în practică depinde însă de succesul politic şi economic al României. Dacă România este văzută ca o placă turnantă pentru dezvoltarea durabilă a Europei Centrale şi de Sud-Est, atunci este de aşteptat ca mari bănci, mari companii economice să îşi deschidă filiale în Bucureşti. S-au avansat idei în acest sens şi am sugerat reprezentanţilor unor asemenea societăţi să preia reali-zarea unor segmente din proiectul în discuţie.
Vorbeam de imaginea negativă a României. S-ar părea că lumea vede doar zonele mai sărace din câmpie. În multe alte zone, de deal şi de munte, în podişul Transilvaniei, în vecinătatea oraşelor, se ridică o mulţime de vile şi case impozante, pentru una sau două-trei familii, depozite comerciale, hale industriale, moteluri, restaurante.
Anul trecut s-au construit 35.000 de case şi există autorizaţii pentru încă 30.000. Raportat la populaţia noastră, de cca. 22 milioane de locuitori, din care 17 milioane adulţi, numărul noilor locuinţe apare impresionant. Televiziunile nu arată decât kitsch-urile. Dar multe case se construiesc după proiectele unor arhitecţi adevăraţi şi sunt bine încadrate în peisajul arhitectonic local.
Nenumărate considerente demonstrează faptul că rolul arhitecţilor este unul hotărâtor pentru modernizarea României. Ar trebui să vină din partea societăţii civile ideea de a impune propagarea, prin mass-media, a exemplului pozitiv care să conserve tradiţiile locale, identitatea naţională, alături de linia modernă, funcţională, a noii arhitecturi. Dacă Uniunea Arhitecţilor, cu ajutorul unor astfel de organizaţii, ar prelua acest demers, s-ar stopa mania palatelor cu turnuleţe de tablă. Cu cât proprietarii din această categorie sunt mai bogaţi, cu atât co-mandă mai multe turnuleţe. Intrarea în Bucureşti dinspre sud este străjuită de astfel de palate, proiectate nu se ştie de cine. Arhitectura Capitalei nu poate fi lăsată pe seama neprofesioniştilor.
Sunt multe talk-show-uri cu oameni politici şi prea puţine cu profesionişti. Arhitecţii sunt foarte rar invitaţi la dezbateri publice.
De la arhitectura populară până la cea de avangardă ar fi în România multe direcţii de urmat. Cum spuneam, o direcţie prioritară trebuie să includă proiectarea unor locuinţe ieftine, accesibile tinerilor, precum şi a unor locuinţe sociale pentru familiile cu copii care locuiesc acum în condiţii inumane.
Cinci decenii de demolări şi propagandă, de salturi mortale de la un stil la altul, alăturarea de cocioabe, blocuri-cazarmă şi palate respirând opulenţă şi dispreţ nu puteau să nu-şi lase amprenta asupra mentalităţii oamenilor. De aceea reacţia opiniei publice, a arhitecţilor reprezintă o contraofensivă necesară şi normală împotriva ofensivei prostului gust şi a improvizaţiilor de tot felul.
Ca un cercetător al arhitecturii interioare a Pământului am fost mişcat de mărturisirea lui Antoine de Saint-Exupéry, care se considera un arhitect care transformă piatra în linişte. Arhitecţii pot înnobila deopotrivă şi materia neînsufleţită, şi viaţa oamenilor. Promovarea artei de a construi şi transformarea actului zidirii în edificii estetice şi funcţionale sunt imperative ale prezentului, chiar dacă el se numeşte încă tranziţie.

A analiza astăzi cu maximum de seriozitate problemele tinerilor, a reuşi să definim în mod corect rolul şi statutul lor în lumea contemporană înseamnă mai mult decât o obligaţie politică.
Nu putem concepe nici un gest novator, reforme şi evoluţii în societate fără a înţelege că tineretul nu mai poate fi definit doar ca „schimbul nostru de mâine”. Această nefericită formulă a stat în sistemele totalitare la originea impunerii nu numai a unor ierarhii false, într-un regim esenţialmente gerontocrat, dar şi a unui formalism general.
A vorbi despre tineri doar la timpul viitor, înseamnă a-i exclude implicit din prezent. Ei sunt şi trebuie să fie o parte a generaţiilor active de astăzi, capabilă să se pronunţe şi să influenţeze evoluţia societăţii. Ei reprezintă o forţă socială capabilă să susţină proiecte viabile şi să le aplice. Lor le aparţine şi astăzi.
Discutăm şi acţionăm tot mai intens pentru construcţia viitorului nostru european comun. Orice politician responsabil, şi cu atât mai mult cei care au şansa de a cumula tinereţea cu experienţa politică proprie, prefigurează viitorul comunitar ca un proces în care rolul tinerilor este substanţial. Participarea lor efectivă este un drept de netăgăduit, dar şi o garanţie că acest viitor va fi reprezentativ pentru generaţiile care vor veni.
Ca totdeauna, nu este suficient să pui diagnostice şi să te limitezi la observaţii teoretice. Ca factor activ al procesului de consolidare a valorilor care stau la baza Consiliului Europei, România mizează pe folosirea extraordinarului potenţial al tinerilor săi de a face faţă şi de a se impune într-un sistem concurenţial deschis, atât în ţară, cât şi oriunde în lume. Mulţi tineri români, studenţi, doctoranzi, specialişti şi-au căpătat un bun renume în cercetare, proiectare, management; în medicină, finanţe sau afaceri.
Lumea modernă a devenit un spaţiu al deschiderii şi al comunicării libere şi eficiente, iar cei care o pot dinamiza cu adevărat sunt chiar tinerii. Dacă în regimul comunist promovarea tineretului a fost o lozin-că lipsită de consecinţe, astăzi, în România, ea este o realitate chiar dacă nu acoperă încă potenţialul existent.
Este evident că progresul nu mai poate fi conceput numai în terme-nii unei competiţii în sfera acumulărilor materiale. Societatea de mâine se va baza îndeosebi pe calitatea resurselor umane înalt educate. Inteli-genţa, creativitatea şi dinamismul tinerilor sunt valori care pot da lumii moderne o nouă înfăţişare şi o nouă perspectivă.
Personal, sunt convins că, în viitoarea arhitectură europeană, România va reprezenta un pilon solid. Este o opţiune politică şi este un angajament fundamentat, în primul rând, pe potenţialul excepţional al tinerilor noştri. Ei sunt cei care, dincolo de programele şi strategiile gu-vernamentale, ne dau încredere deplină în succesul reformei; ei sunt cei prin care avem certitudinea că vom reuşi.
Drepturile tinerilor nu pot fi privite decât în contextul mai larg al drepturilor omului. Organizarea remarcabilă a acţiunilor concrete iniţiate şi patronate de Consiliul Europei a ajutat substanţial la implicarea tinerilor în procesul de consolidare a noilor democraţii din Europa centrală şi de Est.
Este esenţial ca un organism de anvergura Consiliului Europei să-şi asume în continuare rolul de promotor şi catalizator al politicilor de tineret la nivel continental. Dincolo de ceea ce statele reuşesc în acest plan, fiecare în parte, avem nevoie de coerenţă şi eficienţă la nivelul ansamblului, în perspectiva unei evoluţii globale şi integratoare.
Să înţelegem exact rolul şi responsabilităţile guvernelor şi să avem inspiraţia de a miza fără rezerve pe forţa şi energia tinerilor. Un prim, dar decisiv pas pe calea convieţuirii într-o Europă Unită îl reprezintă capacitatea statelor de a asigura o integrare reală a tinerilor într-o societate globală.
Sondajele de opinie şi studiile sociologice arată că există încă mulţi tineri care se consideră marginalizaţi de societate, care trăiesc sentimentul că „ultimul tren a plecat demult”. Este un sentiment care va dispare atunci când tot mai mulţi tineri vor avea posibilitatea, dorinţa şi capacitatea să construiască şi să conducă ei „trenul” speranţelor şi al certitudinilor într-un sistem social şi politic care să îi reprezinte cu adevărat.

Organizarea la Bucureşti a unei conferinţe cu tema Strategii pentru integrarea în Uniunea Europeană, dedicată viitorului Uniunii Europene şi, implicit, destinului modern al continentului nostru, este pentru România un moment de referinţă al procesului de integrare în care s-a angajat ferm, politic şi economic, cu toate resursele sale.
Intervenţia mea nu va face prea multe referiri la dimensiunea  tehnică a procesului de integrare. Specialiştii vor discuta cu mai multă aplicaţie despre strategiile, coordonatele şi mecanismele  care vor defini arhitectura continentului nostru într-un spaţiu comunitar global.
Există un aspect pe care îl consider fundamental şi pe care aş vrea să-l aduc în discuţie. Am în vedere claritatea şi consecvenţa mesajului şi acţiunilor privind integrarea europeană. Acestea exprimă, în cazul României, convingerea că viitorul Europei depinde de existenţa şi de soliditatea asocierii statelor cu interese şi strategii comune.
Trăim într-o lume în care realităţile periculoase s-au schimbat. Este tot mai evident că societatea modernă a încetat să mai fie dominată de ameninţările şi primejdiile propriu-zis militare, de canoanele specifice unor spaţii închise dictate de logici restrictive, izolaţioniste.  Astăzi, factorul esenţial al noii construcţii mondiale, dar care poate deveni şi un loc de primejdie pentru securitatea unor state, este cel economic. Începe să devină tot mai clar că statele pot fi atacate în interesele lor financiare, comerciale, alimentare sau ecologice mai dur şi mai puternic decât din punct de vedere militar. Iată deci, contextul în care apartenenţa la Uniunea Europeană înseamnă şi o formă de protecţie în faţa ameninţărilor de acest tip.
Integrarea într-un sistem de securitate economică globală presupune un important sprijin pentru dezvoltarea fiecărei ţări membre în parte. Între statele europene există astăzi diferenţe mari din punct de vedere al stadiului de dezvoltare, dar este la fel de limpede că a introduce, astăzi, în Europa, noi linii de demarcaţie ar însemna un viitor al continentului nu doar imperfect, dar şi diferit de însuşi proiectul generos pe care îl defineşte decizia de extindere a Uniunii Europene.
Putem spune, fără riscul de a greşi, că România îndeplineşte astăzi toate criteriile politice de aderare la Uniunea Europeană.
Putem spune, în al doilea rând, că dreptul intern avansează convingător în sensul asigurării, în termen scurt, a unei legislaţii compatibile cu legislaţia comunitară.
În acelaşi timp, putem spune că, din punct de vedere economic, România nu este încă pregătită să intre în Comunitatea Europeană, aşa cum nici celelalte state candidate nu sunt pregătite să facă astăzi acest pas şi aşa cum, după părerea mea, nici Uniunea Europeană nu este încă  pregătită pentru a primi imediat noi state membre.
Încă din primul moment, când s-a dat publicităţii raportul Comisiei Europene, am atras atenţia asupra unei confuzii foarte periculoase care ar putea să apară prin asimilarea a două procese diferite: integrarea în Uniunea Europeană şi aderarea la NATO.
Procesul de extindere a Alianţei Nord-Atlantice se poate face relativ rapid şi succesiv, în valuri, cu termene diferite, dar scurte. Şi, aşa cum s-a dovedit, această manieră a fost practicată. România a avut o poziţie care a surprins atunci când am declarat că noi, românii, suntem primii interesaţi în succesul ţărilor din primul val, pentru ca termenul celui de-al doilea val să fie cât mai apropiat, oferindu-ne posibilitatea să-l parcurgem şi noi, cu acelaşi succes.
În schimb, procesul de integrare în Uniunea Europeană este în mod categoric un proces pe termen lung şi ar fi absurd să stabileşti acum o lărgire în valuri a unor grupe de ţări, între care, în timp, diferenţele şi clasamentele s-ar putea modifica substanţial.
Am salutat cu deosebită satisfacţie decizia Conferinţei  Europene de la Luxemburg, din decembrie 1997, pentru că ea corespunde punctului nostru de vedere. S-a renunţat la ideea iniţială de a împărţi ţările în două sau mai multe grupe cu termene distincte şi s-a optat pentru un sistem unic şi general de evaluare, deschizându-se şi o bandă de depăşire pentru ţările care pot realiza progrese mai mari în termen scurt. Sunt sigur că eforturile noastre îndreptate în special în direcţia reformei economice, dublate de sprijinul nemijlocit al partenerilor noştri din Uniunea Europeană, vor confirma justeţea deciziei de la Luxemburg.
Orice proces integrator presupune două elemente complementare. În cazul de faţă, potenţialul de integrare specific fiecărei aspirante şi permisivitatea de cuprindere a sistemului în care aspiră să se integreze. În cadrul acestui proces dinamic, eforturi trebuie să facă, în primul rând, ţările candidate. Şi vreau să folosesc acest prilej pentru a sublinia rolul de prim-plan pe care trebuie să-l reprezinte colaborarea între ele ca parteneri, precum şi formele de cooperare regională. Nimeni nu priveşte cooperarea europeană în alternativă cu integrarea europeană. Ele sunt, dimpotrivă, laboratoarele de pregătire a statelor pentru integrarea în Uniunea Europeană.
Zonele de liber schimb de tipul celor create prin acordul CEFTA sau prin acordurile de liber schimb, pe care le pregătesc acum România, Turcia şi Bulgaria, pot constitui o sală de antrenament pentru viitorul comerţului liber în întreaga Europă. Pentru că regulile care stau la baza acestor acorduri sunt cele ale Uniunii Europene. Legislaţia este a Uniunii Europene. Diferenţa rezidă din nivelul de competitivitate al ţărilor din zonă faţă de nivelul ţărilor din Uniunea Europeană.
Ar fi însă o greşeală să limităm totul la comerţ, la liber schimb, la economie. De aceea cred că experienţa euroregiunilor, care îmbracă aspecte mult mai largi, bazate pe aplicarea reformei în administraţie şi pe cooperare în domeniul protecţiei mediului este, de asemenea, foarte utilă pentru exerciţiul cooperării transfrontaliere pe termen lung.
Aspiraţiile şi ofertele României concrete nu trebuie văzute prin prisma vreunei dorinţe de a obţine certificate de bună purtare sau a unor gesturi disperate în faţa porţilor Uniunii Europene.
România nu vrea integrare de dragul integrării şi nici nu aşteaptă complimente pentru realizările obţinute în ţară sau în crearea unei stabilităţi regionale. Dorim să fim în Uniunea Europeană în aceeaşi măsură în care este în interesul nostru să construim o economie puternică şi competitivă, să asigurăm ţării şi cetăţenilor ei prosperitate, să beneficiem de un sistem democratic stabil şi de exerciţiul liber al drepturilor noastre.
Ştim foarte bine că nu se poate trăi în izolare şi într-o societate închisă în mijlocul unei lumi a deschiderii şi a comunicării globale. Ştim la fel de bine că viitorul continentului nostru este unul al tuturor europenilor. Realitatea Europei de astăzi şi proiectul Europei de mâine ne îndreptăţesc să fim optimişti şi să lucrăm împreună pentru reuşita noastră comună.

Întâlnirea cu membrii Camerei de Comerţ Americane din România îmi oferă ocazia binevenită de a prezenta câteva consideraţii asupra căilor de realizare, în România, a unui mediu favorabil pentru oamenii de afaceri din SUA. Atât studiile teoretice, cât şi experienţa arată că factorii care atrag investiţiile străine sunt identici cu cei care stimulează activitatea economică, în general, şi investiţiile autohtone, în particular.
Recent, am avut ocazia să consult un studiu prezentat într-o publicaţie a Camerei de Comerţ a Statelor Unite, un studiu comandat de Guvernul Canadian. Autorii identifică trei condiţii principale pentru crearea unui mediu favorabil investiţiilor străine: nivelul de educaţie al populaţiei, politici macroeconomice viabile şi asigurarea unui sistem legislativ intern echitabil şi eficace.
Spre deosebire de situaţia din trecut, chiar din trecutul apropiat, în cazul României aceste trei considerente nu mai reprezintă simple deziderate, ele regăsindu-se într-o realitate, perfectibilă cu siguranţă, dar care, din păcate, este prea puţin valorificată şi mediatizată pe plan extern.
Chiar dacă inflaţia în România este încă mare, comparativ cu alte ţări postcomuniste, punerea ei sub control dovedeşte o bună cunoaştere a politicilor macroeconomice. Stabilitatea financiară ne permite să ne concentrăm asupra problemei esenţiale – reforma în plan macroeconomic. Deşi s-au făcut progrese în această direcţie, rezultatele sunt încă insuficiente pentru a asigura o creştere economică sănătoasă şi durabilă. De aceea, am acţionat pentru constituirea unui Consiliu Economic pe lângă Preşedinţia României, în cadrul căruia se va pune accentul pe elaborarea unor politici macroeconomice coerente şi de substanţă. În cadrul acestui Consiliu, economişti reputaţi, aparţinând partidelor din arcul guvernamental ca şi partidelor din opoziţia parlamentară, dar mai ales cercurilor de specialişti din societatea civilă, au reuşit să creeze un mediu de colaborare eficientă cu reprezentanţii sectorului economic public şi privat. Aceasta asigură o premisă indispensabilă pentru un dialog necesar. Nu există cale mai mai bună pentru un progres rapid decât contactul direct cu cei care beneficiază de programele economice şi de modificările legislative promovate de autorităţi.
Întrebările pe care le-am pus permanent, în ultimii cinci ani, oamenilor de afaceri, investitorilor, în general: Ce anume nu merge în economia românească? Ce anume vă împiedică? Ce credeţi că trebuie făcut? vizează acel orizont de aşteptare al unor parteneri potenţiali şi cât mai devreme reali, pe care dorim să-l cunoaştem şi să-l luăm în considerare.
Dinamismul, eficienţa şi inventivitatea sunt calităţile recunoscute care îi caracterizează pe investitorii americani prezenţi în sectorul privat românesc.
Există şi mulţi români care lucrează pentru marile companii americane. Ei aduc în peisajul românesc ceva foarte important: propria lor experienţă, îmbogăţită prin contactul cu management-ul american şi eficienţa americană. Sunt eu însumi un beneficiar al acestei experienţe americane. Chiar dacă ea s-a născut prioritar în campusurile universitare, totuşi, timpul petrecut în Statele Unite ale Americii mi-a permis să cunosc direct realităţile americane. O experienţă americană, cât de scurtă, este benefică. Ea te pune în contact cu o manieră de gândire şi mai ales de acţiune, caracterizate prin voinţa de a fi eficient.
Avem şi un exemplu elocvent de participare directă a investitorilor americani la formularea unor politici de reformă şi de integrare în economia globală. Acest exemplu îl constituie activitatea Comisiei de Acţiune SUA – România. Semnificativ este faptul că s-au organizat grupuri de lucru mai ales în domeniile de interes prioritar pentru noi: competitivitatea în mediul de afaceri, sistemul bancar, agricultura, sistemul energetic şi telecomunicaţiile, domenii care prezintă în acelaşi timp un interes cert pentru investitorii americani.
Încet, încet, am învăţat să înţelegem ce doresc americanii care investesc în România. Este acum momentul să vorbim şi despre ceea ce poate oferi piaţa românească investitorilor americani, aşteptaţi în număr cât mai semnificativ.
România se prezintă astăzi lumii ca o ţară care a pus pe primul plan, în cadrul relaţiilor internaţionale, securitatea şi cooperarea. Este o realitate faptul că România a fost promotorul şi principalul artizan al cooperării regionale, în această parte a Europei, bunele sale relaţii cu toţi vecinii şi îndeosebi tratatele încheiate cu Ungaria şi Ucraina bucurându-se de  apreciere unanimă pe plan internaţional. Acest lucru este important, pentru că, aşa cum îmi mărturisea preşedintele unei mari companii transnaţionale, o companie mare este ca o pasăre uriaşă care, înainte de a se stabili într-un loc, încearcă terenul, iar dacă terenul nu este stabil, zboară în altă parte. România este un teren stabil, unde se poate construi un cuib, chiar dacă păsările zboară şi în zonele din jur.
Stabilitatea politică este, în acelaşi timp, dublată de o cooperare în domeniul comercial, care dezvoltă şi materializează vocaţia noastră de colaborare multilaterală. Acordul de liber schimb pe care îl pregătim împreună cu Turcia şi Bulgaria, care se alătură participării României la Acordul Central European de Liber Schimb – CEFTA –  sunt numai două exemple, în acest sens.
România se va afla astfel în centrul unei pieţe solide care prezintă toate caracteristicile unui emergent market. România va fi singura ţară care va avea în viitorul imediat acorduri de liber schimb şi spre Vest, şi spre Sud, şi spre Est. Mai ales că, trebuie să adaug, suntem stat-membru şi al acordului de Cooperare Economică în zona Mării Negre – CEMN. Ca atare, firmele americane care se plasează în România îşi asigură implicit accesul la o piaţă regională.
Trilateralele, pe care le-am iniţiat şi le-am propus omologilor mei din ţările amintite, reprezintă o construcţie la care lucrez cu mare grijă, pas cu pas, cu foarte multă atenţie, pentru că ea reprezintă în primul rând o verificare pentru noi. Ea permite verificarea solidităţii economiei româneşti într-un sistem concurenţial deschis. Suntem conştienţi că nu am avea ce căuta în Uniunea Europeană în acest moment, pentru că economia românească nu face faţă standardelor UE, ca de altfel nici o altă ţară fostă comunistă. Procesul de integrare europeană este îndelungat şi pentru Ungaria, Polonia, Cehia sau Slovenia. Orice asemănare cu integrarea în NATO este complet falsă.
Integrarea economică europeană se va desfăşura în timp şi necesită o sală de antrenament. În momentul de faţă, pentru noi, CEFTA este acest teren de antrenament sau o staţie-pilot, pentru că sistemul de competiţie este identic cu cel al UE şi permite unor economii în tranziţie să se antreneze pentru a atinge performanţele necesare.
În acest lung proces de integrare în structurile europene şi nord-atlantice, politica românească pune un accent deosebit pe Parteneriatul strategic dintre România şi SUA. Acest parteneriat,  lansat cu ocazia vizitei Preşedintelui Clinton la Bucureşti în iulie 1997, nu este deloc o acţiune protocolară. Este un complex de acţiuni importante pentru România. Personal urmăresc şi mă simt deplin angajat în acest proces care are componente în toate domeniile esenţiale ale relaţiilor dintre cele două state-părţi. Fireşte, prima şi cea mai importantă componentă este cea diplomatică, prin posibilităţile de contact şi de consultare permanentă, în mod direct şi în termeni clari, în care SUA ştiu că se pot baza pe România în orice situaţie care s-ar ivi în această regiune.
România este un partener onest, sincer şi serios al Statelor Unite şi contează pe reciprocitatea caracteristică unui parteneriat adevărat. Acest lucru este fundamental pentru noi. În acelaşi timp, dorim să dezvoltăm şi componenta economică, şi componenta de cooperare militară, pe care o considerăm cea mai sigură cale de acces spre NATO. Abordăm, bineînţeles, şi toate celelalte componente ale relaţiilor culturale, universitare, care reuşesc să creeze un mediu de cunoaştere şi apropiere directă.
Vizita oficială pe care o voi face la Washington, în iunie, va permite conturarea unui prim bilanţ al cooperării în cadrul Parteneriatului nostru strategic cu SUA.
Integrarea într-o economie globală se va realiza atunci când aşteptările noastre vor avea acoperire în planul performanţelor economiei româneşti, posibile în mare măsură doar prin investiţii străine.
Guvernul României, nou constituit, a demarat o reformă economică şi instituţională de amploare. De reuşita acestei reforme depind viitorul ţării noastre şi poziţia pe care aceasta o va ocupa pe plan internaţional la începutul noului mileniu. Marea privatizare a întreprinderilor, a regiilor autonome şi a băncilor româneşti a stârnit interesul mediilor de afaceri internaţionale, inclusiv a celor americane. Pentru a fi îndreptăţiţi să privim cu speranţă spre viitor, trebuie să demonstrăm că voinţa politică are acoperire în fapte, că există coerenţă şi eficacitate în domeniul economic, indispensabile în perspectiva unei evoluţii globale şi integratoare. Nu poţi aştepta nimic de la alţii, dacă nu eşti în stare să dovedeşti că eşti capabil să-ţi asiguri o dezvoltare eficientă în propria ta economie. Investiţiile nu se atrag prin discursuri, oricât de bune ar fi ele. Aştept momentul în care economia românească să fie atât de performantă încât, dacă sunt invitat la masă, să mă aşez şi să-i ascult pe alţii vorbind despre golf sau despre bridge, fără a mai fi obligat să vorbesc despre începuturile sau încercările noastre de reformă.
Deocamdată, însă, mai sunt încă multe de făcut, inclusiv în domeniul promovării schimburilor comerciale româno-americane. Sporirea semnificativă a investiţiilor directe de capital american pe piaţa românească este esenţială pentru obţinerea unei creşteri economice, pentru stimularea competivităţii produselor autohtone şi instaurarea unei concurenţe loiale.
Guvernul României şi eu, ca preşedinte, ne exprimăm fără rezerve disponibilitatea de a sprijini pe toate planurile dezvoltarea relaţiilor româno-americane. Nu este o frază, va fi o acţiune, pe care o garantez personal. Veţi găsi oricând în noi şi în mine un partener de dialog cu care să abordaţi deschis oricare dintre problemele şi obstacolele pe care le întâlniţi în activitatea dumneavoastră. Pentru că numai acţionând împreună putem găsi o rezolvare care să satisfacă interesul nostru comun.

Sibiul este un oraş a cărui istorie este rezultatul unei convieţuiri de secole între români, saşi, maghiari şi alte naţionalităţi pe care destinul le-a făcut să trăiască împreună aici. Hermannstadt sau Nagyszeben, aşa cum este el numit de către germani şi maghiari, Sibiul a fost şi continuă să fie un oraş simbol al Europei, al Europei străvechi şi al Europei de mâine. Este incitant pentru serioase cercetări multidisciplinare care îi relevă o unicitate fascinantă din punct de vedere al interferenţelor, al confluenţelor culturale şi al convieţuirii etnice. De aceea, Colocviul Sibiu – confluenţe europene are toate atributele unui eveniment cultural şi de conştiinţă civică. El aduce în discuţia specialiştilor şi în atenţia opiniei publice un subiect pe cât de incitant, pe atât de actual.
La fel de important este, în opinia mea, faptul de a fi înţeles că nimeni nu are dreptul să nu ia în seamă sau să asiste cu o condamnabilă indiferenţă la degradarea şi la distrugerea patrimoniului cultural şi istoric. În condiţiile în care aspirăm cu deplină legitimitate la integrarea în Uniunea Europeană, avem datoria de a acţiona pentru salvarea acestui tezaur care nu ne aparţine doar nouă, cetăţenii României de astăzi, şi urmaşilor noştri, ci face parte din patrimoniul comun al naţiunilor europene.
Conservarea, restaurarea şi valorificarea patrimoniului cu care ne mândrim sunt priorităţi cu caracter de urgenţă. Nimic nu este mai dezolant decât priveliştea unor monumente arhitectonice neîngrijite sau chiar căzute în paragină. Este de datoria noastră să redăm strălucire acestor vechi construcţii, demne de cele mai frumoase oraşe din Europa. Timpul, dar şi nepăsarea oamenilor le-au pus în pericol frumuseţea şi durabilitatea.
România dispune de un uriaş potenţial, prea puţin valorificat, în domeniul turismului cultural şi rural, care poate contribui la o mai bună cunoaştere a remarcabilei civilizaţii care s-a dezvoltat de-a lungul secolelor în această zonă.
Dincolo de uzanţele protocolare care m-au determinat să accept patronajul acestui colocviu, prezenţa mea aici se datorează unui fapt pe care doresc să-l mai mărturisesc o dată, şi anume că acest oraş ocupă un loc aparte în sufletul meu şi în istoria familiei mele. Soţia mea s-a născut aici şi pot spune că aparţine în egală măsură comunităţii româneşti, cât şi comunităţii germane din Sibiu; fiul şi fiica mea şi-au petrecut copilăria aici şi au fost influenţaţi, în bine, de atmosfera acestui oraş, după cum şi tinereţea mea a purtat puternica amprentă a acelei iradiaţii culturale pe care Sibiul a reuşit să o păstreze chiar şi în timpul dictaturii comuniste.
Cunoaşteţi, cei mai mulţi dintre dumneavoastră, legenda podului pe care tinerii sibieni obişnuiau, şi poate o mai fac şi astăzi, să îşi jure unul celuilalt iubire veşnică, chiar dacă, în glumă, unii au numit apoi acel pod Podul minciunilor. Pentru mulţi s-a dovedit însă, că era vorba de adevăruri şi, până la urmă, iubirea este lucrul cel mai adevărat. De aceea, sunt convins că toţi cei care au contribuit la organizarea acestui colocviu nu au făcut-o ca o sarcină de serviciu, ci pentru că iubesc cu adevărat acest oraş. Ei vor putea oricând să păşească cu încredere pe acest pod al iubirii fără să se teamă că şi-au luat astăzi angajamente pe care mâine să le dea uitării. Lăsând metafora unui „pod al minciunii” în seama cercetătorilor pasionaţi de legende, noi, cei responsabili de prezentul şi viitorul ţării, avem obligaţia de a păstra şi dezvolta acest oraş-simbol al Europei pe care istoria l-a ales în chiar centrul României.
Este semnificativ, şi acest colocviu o demonstrează, că nu suntem singuri în efortul de salvare a centrului istoric al oraşului Sibiu. Doresc în mod special să mulţumesc domnului Federico Mayor, Director general al UNESCO, domnului Daniel Tarschys, Secretar general al Consiliului Europei şi Alteţei Sale Regale Maria Tereza de Luxemburg, Ambasadoare de Bunăvoinţă a UNESCO, pentru interesul  şi sprijinul consistent acordate organizării acestui colocviu. Faptul că, după opt secole, urmaşii saşilor imigraţi în Transilvania se pot înţelege fără interpret cu urmaşii strămoşilor lor din Luxemburg face posibilă stabilirea unor noi legături culturale şi ştiinţifice. Cercetători, artişti sau turişti vor fi surprinşi să descopere mărturii ale aceleaşi concepţii arhitecturale care a stat la baza cetăţilor ridicate în Sibiu şi împrejurimi, după model luxemburghez.
Doresc să mulţumesc oamenilor de cultură şi specialiştilor români care s-au implicat cu toată inima şi priceperea, făcând mari eforturi pentru ca oraşul Sibiu să-şi recapete strălucirea de altădată. Exemplul lor va fi urmat, de bună seamă, de mulţi alţii. Numai dacă fiecare dintre noi va contribui la realizarea acestui mare proiect, acesta va putea fi cu adevărat dus la îndeplinire. Numai astfel România îşi va putea valorifica aşa cum se cuvine întreaga sa zestre de patrimoniu cultural şi istoric care îi dă identitate în civilizaţia europeană.
În numele valorilor care definesc spiritul european, în numele tradiţiilor şi creativităţii care au dat forţă culturii româneşti, dorim ca România să contribuie la conservarea şi valorificarea patrimoniului naţional ca parte integrantă a civilizaţiei pe care Europa şi-a construit-o prin efort comun, în interes comun, în beneficiul lumii.

O problema fundamentală care preocupă astăzi statele europene, în general, şi cele post-comuniste, în particular, este cea a rolului naţiunii în actuala etapă de construcţie europeană şi de lărgire spre Est a Uniunii.
Totalitarismul comunist, care a dominat o jumătate de secol Europa Centrală şi de Est, nu s-a mulţumit să afirme teoretic principiul internaţionalismului; l-a pus în practică într-un mod care s-a dovedit a fi extrem de pervers. Identitatea şi tradiţiile naţionale ale popoarelor din orizontul sovietic au fost reprimate, uneori până la anulare, în favoarea unui fals internaţionalism, sub care se ascundea, în realitate, ceea ce am putea numi un naţionalism sovietic. Sub masca egalităţii între popoare era de fapt promovată supunerea faţă de un centru politic unic şi alinierea la un patrimoniu de valori standardizate, care exaltau misiunea revoluţionară mondială a comunismului bolşevic.
Din perspectiva problemei naţiunii, în Europa avem de-a face cu două tipuri de memorie istorică. Mai întâi, cu o evoluţie diferită a statelor europene înainte de cel de-al doilea război mondial: unele dintre acestea au cunoscut regimuri politice parlamentare şi democratice, în vreme ce altele au fost supuse unor regimuri de tip dictatorial de extremă dreaptă sau comuniste. În al doilea rând, după 1945, statele Europei occidentale au dezvoltat structuri democratice, în timp ce statele incluse în zona de dominaţie sovietică au fost nevoite să îndure opresiunea totalitară.
Reapariţia naţionalismului în fostele state comuniste – fie în forma legitimă a afirmării demnităţii naţionale, fie în formele parazitare şi violente ale ultranaţionalismului – a constituit dovada indubitabilă a eşecului totalitarismului comunist, o lecţie despre ineficienţa proiectelor globale de inginerie socială.
O bună învăţare a acestei lecţii presupune însă eliminarea prealabilă a unei erori de percepere a comunismului doar în termeni politici şi economici. Comunismul nu a fost numai o formulă politică şi o reţetă economică; a constituit, în acelaşi timp, o mutaţie profundă la nivelul mentalităţilor. Democraţia a putut fi instalată după 1989 prin acte istorice de voinţă ale popoarelor din regiune, economia este descentralizată, în ritmuri diferite, prin acţiunea politică a guvernelor, dar mentalităţile au nevoie de durată lungă pentru a-şi schimba cursul.
Comprimat timp de decenii de o ideologie uniformizatoare, exclusivistă şi dogmatică, naţionalismul a fost, după 1989, pretutindeni în regiune, obiectul unui proces de recuperare necesară şi pozitivă a identităţilor colective construite de-a lungul istoriei. Odată cu el au reapărut însă şi străvechi conflicte etnice şi religioase pe care comunismul nu izbutise decât să le congeleze.
Forma pozitivă sau, dimpotrivă, conflictuală, în care sentimentul naţional şi-a câştigat dreptul la existenţă după prăbuşirea sistemului comunist în Europa a depins în principal de doi factori: mai întâi de ritmul şi profunzimea transformărilor democratice, apoi de „trecutul care nu trece”, adică de calitatea mutaţiilor suferite de mentalităţile colective.
Conflictele care, în anii ’90, au coincis cu destrămarea statelor foste comuniste au avut, fără excepţie, o componentă naţională. Fie că aceasta s-a exprimat în limbaj constituţional, ca în Cehoslovacia şi în zonele apusene ale fostei Uniuni Sovietice, fie că a luat forma conflictului violent, ca în fosta Iugoslavie sau în unele state din sudul ex-Uniunii Sovietice, argumentul naţional a jucat un rol decisiv în modificarea geografiei politice post-comuniste.
Amploarea şi gravitatea conflictelor din regiune nu pot fi explicate numai prin urmările internaţionalismului bolşevic sau, dimpotrivă, ale naţional-comunismului. Rădăcinile lor istorice sunt mult mai vechi.
În “formula românească” a totalitarismului din deceniile ’70 şi ’80, naţional-comunismul a devenit o politică de stat ce a vizat instaurarea dictaturii totale a lui Nicolae Ceauşescu. El a urmărit şi, în mare măsură, a reuşit să înregimenteze simbolurile naţionale în jurul şi în sprijinul puterii sale personale. Geneza naţional-comunismului românesc se suprapune peste primăvara de la Praga. Când, în Cehoslovacia, socialismul încerca să adopte o faţă umană şi demnitatea naţională prindea din nou glas, Ceauşescu a convocat sentimentul naţional al românilor şi solidaritatea lor firească cu cehii şi slovacii ocupaţi de armata sovietică în folosul său personal. În Cehoslovacia, momentul 1968 şi dezvoltarea societăţii civile au influenţat pozitiv evoluţia şi soluţionarea paşnică a conflictului între cehi şi slovaci prin separarea lor în două state suverane, nu însă şi tendinţele ultranaţionaliste din noua Republică Slovacă. În România, naţional-comunismul promovat de regimul totalitar s-a prăbuşit odată cu acesta lăsând însă urme sensibile în mentalitatea unei părţi a populaţiei.
O altă formulă naţional-comunistă este cea post-totalitară din deceniul ’90. În unele state ale Europei de Est şi de Sud-Est, fosta nomenclatură de partid şi cadrele poliţiei politice se folosesc de ultranaţionalism fie pentru a-şi păstra puterea, fie pentru a reveni la putere. Acestea doresc conservarea şi chiar extinderea vechilor lor privilegii în cadrul nou al economiei de piaţă, pe care au ştiut, mai repede şi mai bine decât alţi actori sociali, să-l utilizeze în propriul lor avantaj.
În unele societăţi post-comuniste, dispariţia unanimităţii organizate de regimul totalitar a lăsat loc exprimării prioritare a unor particularisme bazate pe limbă şi origine etnică. Şi acest fenomen are la bază cel puţin două categorii de cauze. Este vorba de cauze interne: decalaje economice, sociale şi de mentalitate între diferite comunităţi etnice, dar şi de promovarea particularismului excesiv şi a sentimentului de superioritate faţă de alte etnii şi de factori ce ar putea fi numiţi externi.
Diferenţele evidente de dezvoltare economică şi de consolidare democratică a diferitelor state central şi est-europene au determinat ca integrarea lor în structurile europene şi atlantice să fie tratată diferenţiat. În acest mod – şi fără a fi intenţionat acest lucru – Occidentul contribuie la adâncirea clivajelor dintre state şi la încurajarea adoptării în unele societăţi din regiune a unor formule politice şi ideologice învecinate cu naţionalismul extremist.
Diferenţierile operate de Occident între statele Uniunii Europene, pe de o parte, şi cele din Europa Centrală şi Orientală, pe de altă parte, şi chiar între aceste state post-comuniste nu sunt totdeauna inocente. Există uneori tendinţa de a da note, în temeiul a ceea ce aş îndrăzni să numesc, dacă nu aroganţă a monitorizării, atunci un complex de superioritate. Se acordă o importanţă excesivă unor fenomene politice şi sociale inerente unui proces de tranziţie.
Ispita căreia mulţi jurnalişti şi oameni politici occidentali îi cad prea adesea victime este aceea de a privi conflictele etnice sau chiar problemele neconflictuale ale minorităţilor prin prisma crizei interbelice. Cu alte cuvinte, în momente de criză, contradicţiile dintre cei săraci şi cei bogaţi s-ar exprima inevitabil în limbajul confruntărilor etnice, religioase sau chiar regionale. Se uită însă, că înfruntările în jurul chestiunii naţionale nu sunt totdeauna produsul sărăciei.
Tensiuni comunitare grave, ce ating uneori pragul separatismului, au loc şi în cele mai dezvoltate şi mai bogate societăţi ale Europei occidentale. Bogăţia poate fi la fel de bine o cauză a naţionalismului, ca şi sărăcia. Ea poate pune în pericol solidaritatea unei naţiuni constituţionale, atunci când cei foarte bogaţi nu mai vor să-şi împartă bogăţia cu cei mai puţin bogaţi decât ei.
Într-un asemenea context, recursul la textele fundamentale ale gândirii politice europene mi se pare un demers necesar. Mă gândesc, de pildă, la definiţia pe care Montesquieu o dădea patriotismului ca iubire faţă de legi şi faţă de egalitate. Modernitatea unei asemenea definiţii este evidentă. A fi patriot într-un stat de drept, şi cu atât mai mult într-un regim democratic, înseamnă a fi ataşat de Dreptul care guvernează ţara ta şi care trebuie să constituie materia primă a Puterii în statul al cărui cetăţean eşti.
Cu alte cuvinte, nu numai naţiunea în sens etnic sau tradiţiile sale istorice şi folclorice constituie subiectul patriotismului; important este şi felul în care această naţiune s-a constituit sau începe să înveţe să se constituie ca o naţiune civică, ca o societate al cărei principiu de solidaritate este consensul în jurul unor valori formulate prin intermediul Dreptului.
Miza democratizării şi a creării economiei de piaţă constă tocmai în cele două valori evocate de Montesquieu: legile şi egalitatea. Aş îndrăzni să spun că sentimentul naţional, înţeles în perspectiva pe care o luminează Montesquieu, are astăzi rolul major de a ţine echilibrul între lege şi egalitatea de şanse, între democratizare şi economia de piaţă.
În societăţile post-comuniste din estul şi din centrul Europei s-a întâmplat adesea ca domeniul economic şi urgenţa reformei să situeze factorul politic al unei reale democraţii participative în plan secund. Necesitatea de a descentraliza economia, de a o face productivă şi competitivă, de a o duce cât mai aproape de standardele care guvernează piaţa internă a Uniunii Europene au devenit priorităţi absolute ale tranziţiei de la regimul totalitar la cel democratic. Iubirea faţă de Lege nu înseamnă doar legi noi, ci şi respectarea lor fără nici o discriminare, la scara întregii naţiuni. După cum egalitatea de şanse rămâne un principiu golit de conţinut dacă naţiunea nu reacţionează activ, prin participare la funcţionarea mecanismului democratic al statului.
Există uneori tendinţa de a identifica tranziţia cu dereglementarea totală a pieţei şi cu o privatizare radicală. Aceasta ridică însă şi o chestiune de interes naţional, căci până unde poate fi dus liberul schimb? Şi ce trebuie să mai rămână în proprietatea publică? Iată întrebări care, dacă nu primesc o justificare politică şi o întemeiere juridică, se vor transforma în instrumente de propagandă ale naţionalismelor extremiste. Altfel spus: riscul autonomizării economiei în raport cu decizia politică, risc existent în numeroase societăţi din centrul şi estul Europei, poate duce la confiscarea vieţii politice de către discursul naţionalist şi extremist.
În societăţile în tranziţie există şi riscul ca mediile politice să treacă sub uitare scopul acţiunii sociale – democratizarea, dezvoltarea, bunăstarea, integrarea europeană. Or, nu orice cale este bună şi nu orice mijloc este potrivit pentru atingerea unor asemenea scopuri. Tranziţia nu poate servi drept scuză pentru amânarea dezbaterii politice, nici pentru suspendarea criteriilor morale.
Politica este, dintr-o asemenea perspectivă, un mod de a verifica în practică ceea ce conştiinţa ne impune ca adevăr fundamental. Morala elementară a societăţilor democratice ne spune că „toţi oamenii se nasc egali”. În realitate, după cum observa Hannah Arendt, „nu ne naştem egali, ci devenim egali în virtutea deciziei noastre de a ne garanta reciproc drepturi egale”.
Morala politică este o morală a acţiunii. Într-adevăr, acţiunea politică nu se reduce doar la „a face”, ea înseamnă, în primul rând, „a fi dator să faci” din perspectiva unui ideal.
În societăţile bunăstării, idealul cade adesea în uitare şi democraţia pare a deveni mai ales o chestiune de procedură. Ea pare să-şi fi epuizat capacitatea creatoare, forţa de a mobiliza societatea în jurul unor obiective fundamentale. Democraţiile stabile şi dezvoltate trăiesc tentaţia de a descărna democraţia, de a o trata ca un ansamblu de norme şi proceduri politico-juridice.
În societăţile în tranziţie, invocarea idealului şi evocarea moralei politice au intrat în obişnuinţă. Problema este însă etica guvernamentală, pe care aş defini-o drept o formă de vigilenţă faţă de orice ispită de a crede că scopul este mai important decât mijloacele folosite pentru a-l atinge. Urgenţa de a atinge obiectivele pe care le impun reforma societăţii, a instituţiilor şi a economiei este neîndoielnic o trăsătură a acţiunii guvernamentale. Preţul acestei urgenţe nu trebuie însă să fie sacrificarea procedurilor democratice.
Dificultatea guvernării într-o societate aflată în tranziţie provine din discrepanţa între amploarea obiectivelor acestei guvernări şi timpul  scurt, extrem de scurt, în care ele trebuie atinse. În schimb, mijloacele puse în lucru de guvernare trebuie să fie întru totul aceleaşi cu cele la care recurge orice guvern dintr-o democraţie stabilă şi consolidată.
O altă problemă cu care se confruntă guvernele unor societăţi din centrul şi estul Europei aflate în plină tranziţie este aceea de a demonstra şi de a convinge populaţia că democraţia nu înseamnă instituţionalizarea incertitudinii. Sentimentul firesc de nesiguranţă pe care-l trăiesc astăzi numeroase categorii sociale din statele post-comuniste este cu atât mai greu de îndurat cu cât el succede certitudinilor pe care le impunea statul-patron totalitar. Oamenii nu mai depind astăzi de grija unui partid unic şi de asistenţa unui stat omnipotent. Ei abia acum învaţă să-şi poarte singuri grija propriului destin şi să se sprijine unii pe ceilalţi. Solidaritatea trebuie să înlocuiască asistenţa. Dar, deocamdată, pe acest tărâm încă instabil al tranziţiei, naţionalismul extremist rămâne un pericol actual. Promiţând oamenilor certitudini absolute, amăgitoare şi fără nici o acoperire, el menţine iluzia statului atotcapabil şi a omului providenţial care va propăşi naţiunea.
Naţiunea ca o comunitate etnico-lingvistică s-a bizuit adeseori pe glasul iraţional al sângelui. Naţiunea politică este construită pe dezbatere şi pe alegere. Într-un regim democratic, politica se bizuie pe o morală a toleranţei reciproce, pe participare civică şi spirit critic. Extremismul naţionalist respinge toleranţa reciprocă, el nu are îndoieli, nu cere participare, ci adeziune. El nu are nevoie de argumente, ci se hrăneşte din resentimente şi exclusivism.
Trebuie să apărăm valoarea politicului. A politicului înţeles în sensul nobil al termenului. A politicului în calitatea sa de legătură socială. A politicului ca vocaţie universală şi naturală a omului. A politicului ca fundament al comunităţii umane. A politicului ce umanizează cu adevărat viaţa noastră împreună. Astfel, politicul poate deveni spaţiul în care se articulează toate componentele comunităţii, spaţiu destinat să întărească legăturile ce asigură coeziunea şi unitatea societăţii.
Prin intermediul politicului, omul dă sens vieţii sale de fiinţă esenţialmente socială. Naţiunea însăşi este, în ultimă instanţă, o producţie politică a identităţii colective.
În faţa gropilor comune ale victimelor masacrelor, la care lumea contemporană a asistat de multe ori neputincioasă, avem sentimentul că naţiunea se identifică cu o filiaţie de sânge, că ea ar consta, într-o oarecare măsură, dintr-o materie organică. În realitate, naţiunea nu este numai o chestiune de sânge, ci, în egală măsură, una de conştiinţă. Naţiunea nu este doar o comunitate de fiinţe umane, ci o comunitate de cetăţeni. Naţiunea nu este doar o realitate de ordin etnic, ci şi o realitate de natură civică. Ar fi fără îndoială o greşeală ca şi în acest sfârşit de secol să reducem identitatea naţională la identitatea etnică, la o identitate închisă, repliată asupra ei înseşi şi ostilă faţă de tot ceea ce vine din exterior.
Naţiunea modernă este fructul unui lung proces de dezvoltare politică a unei identităţi etnice, a unei conştiinţe naţionale, a unor îndatoriri civice.
Identitatea naţională presupune astăzi nu numai ataşament faţă de tradiţiile unui popor anume, dar şi participare la un patrimoniu de valori universale. Identitatea naţională este în acelaşi timp înrădăcinare şi deschidere, valorizare a sinelui şi recunoaştere a celuilalt.
Sunt mândru să afirm că o astfel de înţelegere civică şi politică a naţiunii s-a manifestat în România după alegerile din noiembrie 1996. Participarea la guvernare a reprezentanţilor minorităţii maghiare nu a fost şi nu este o manevră tactică menită să asigure o majoritate parlamentară. A fost o opţiune strategică pentru a pune capăt, odată pentru totdeauna, naţionalismului arhaic, organic şi izolaţionist şi a promova patriotismul care izvorăşte din iubirea faţă de legi şi de egalitate.
Cea mai remarcabilă dovadă a viabilităţii acestui tip de înţelegere a patriotismului este procesul de construcţie europeană. Autorii săi au ştiut să tragă toate învăţămintele din drama pe care continentul nostru a traversat-o înainte şi în timpul celui de-al doilea război mondial, datorită, în mare măsură, afirmării violente a preeminenţei rasei şi a etnicului. S-a înţeles că naţiunea se construieşte şi se întăreşte de-a lungul unei evoluţii în care indivizii se transformă în cetăţeni a căror morală politică o constituie apărarea drepturilor omului şi respectul faţă de lege. Numai astfel aceste valori pot fi transferate la nivelul raporturilor dintre state.
Construcţia europeană mărturiseşte despre un fapt unic în istorie, acela că nu numai cetăţenii din cadrul unei naţiuni sunt capabili să-şi ofere un destin comun, dar că şi naţiunile îşi pot imagina şi pune împreună în practică un viitor indivizibil. Naţiunile Uniunii Europene au dovedit că pot fi, fiecare, o naţiune-cetăţean şi pot constitui, laolaltă, o comunitate.
Din această perspectivă aş înclina să spun că ideea unităţii europene nu poate fi redusă la componentele sale financiare şi monetare. Ea a fost şi rămâne, înainte de toate şi dincolo de orice altă consideraţie, o idee politică. Ideea unei identităţi colective întemeiate pe naţiunea civică.
Dacă aşa stau lucrurile, cred că lărgirea Uniunii Europene ar trebui să se arate capabilă să confirme, dincolo de orice calcule asupra costurilor şi dincolo de orice expertiză birocratică, sensul construcţiei unei Europe unite, aşa cum a fost ea pornită după cel de-al doilea război mondial şi dezvoltată apoi, accelerat, în ultimul deceniu. Altfel spus, lărgirea către Est nu ar putea fi decât rezultatul unei alegeri politice, al unei alegeri a identităţii comune cu respectarea identităţilor specifice.
Nu numai oţelul sau moneda au construit Uniunea Europeană, ci, în egală măsură, valorile civice, voinţa naţiunilor libere de a-şi trăi împreună identitatea şi de a-şi pune în comun experienţa istorică. Această identitate europeană împărtăşită, reprezentând desăvârşirea istorică a identităţilor naţionale din ţările europene, nu are dreptul să excludă. Altfel, ea şi-ar contrazice propria logică.
Uniunea Europeană s-a aflat în faţa unei opţiuni egoiste, limitată la a compara avantajele unei amânări a lărgirii Uniunii (pentru a-i păstra identitatea occidentală, deja configurată  şi stabilitatea economică) şi dezavantajele întregirii cu ţări mai slabe din punct de vedere economic şi aparent mai vulnerabile în faţa exploziei sectarismelor etnice. Ea a optat pentru proiectul strategic al integrării unor popoare purtătoare ale unor culturi şi civilizaţii europene străvechi şi care promovează astăzi valorile democraţiei şi economiei liberale.
Este o opţiune fundamentală pentru destinul întregii Europe care îi conferă forţa de a aborda provocările mileniului ce vine.

Împlinirea a 150 de ani de la istorica Adunare Naţională de la Blaj a românilor ardeleni ne-a strâns din nou astăzi pe Câmpia Libertăţii pentru a aniversa împreună un moment decisiv al luptei pentru libertate, egalitate şi unitate care ne-a marcat destinul ca popor, pentru eternitate.
Am convingerea că nu mai este nevoie să spun cât de actuale sunt şi azi principiile de acţiune naţională pe care paşoptiştii le-au lansat aici la Blaj, ca şi la Islaz sau la Iaşi, în anul de cumpănă al Europei, 1848.
Chiar dacă vreme de secole singura patrie comună a românilor a fost doar limba, credinţa şi tradiţiile, ei s-au simţit întotdeauna împreună şi s-au recunoscut unii pe alţii ca aparţinând aceleiaşi patrii geografice şi culturale. Vitregiţi de istorie, ei au luptat pentru a construi şi o patrie politică, un stat în care naţiunea ajunsă la maturitate să-şi poată trăi liber destinul. A fost atunci, la Blaj, Marea Adunare a unor mari dureri, dar şi a unei mari demnităţi. Se cuvine să nu uităm aceasta niciodată. Şi de aceea, dintru început, e bine să ne amintim cuvintele lui Timotei Cipariu: „Poporul român, toată adunarea, s-au purtat cu o cuviinţă ce te răpeşte la mirare. Nici măcar un cuvânt violatoriu, necum faptă, n-a ieşit din gura acestui popor atât de numeros”.
Acest sentiment al demnităţii naţionale, impunător prin încrederea în dreptatea propriei cauze, nu s-a născut din neant. Conştiinţa de sine a poporului şi cărturarii de pe întreg pământul românesc o pregătiseră vreme de veacuri.
În 1848, şcolile Blajului funcţionau de aproape o sută de ani, răspândind în fiecare sat din Ardeal lumina învăţăturii şi a credinţei, mândria de a fi român. Această mândrie a depăşit graniţele confesionale şi sociale pe care istoria le aşezase între români. Pentru prima oară, Episcopul greco-catolic al Blajului, Ioan Nemeni, a slujit împreună cu Episcopul ortodox de la Sibiu, Andrei Şaguna. Credinţa lor comună în destinul naţiunii a biruit orice deosebire între ei şi dintre cei pe care îi păstoreau. Iată de ce doresc să aduc astăzi omagiul naţiunii române, ierarhilor ortodocşi şi greco-catolici care, încă o dată, au înţeles cât de importantă este unirea neamului. Şi nu fără temei, poporul român de fiecare dată arată că, între toate instituţiile, cea mai mare încredere o are în Biserică. Şi Biserica a dat semnalul acestei uniri într-un moment în care, în multe ţări, neamurile se învrăjbeau pe motive religioase.
În mai 1848, poporul strâns la Blaj l-a ascultat pe Simion Bărnuţiu. Cine reciteşte astăzi discursul, o extraordinară sinteză de argumente istorice, juridice şi filozofice, o pledoarie riguroasă şi erudită în favoarea drepturilor poporului român, nu se poate decât mira de uşurinţa cu care unii spun că poporului trebuie să i te adresezi numai în cuvinte simple. Cuvântarea lui Bărnuţiu şi entuziasmul pe care ea l-a stârnit ne dovedesc că poporul înţelege ideile cele mai înalte atâta timp cât aceste idei au forţa de a deveni realitate.
De la Avram Iancu, eroul Adunării de pe Câmpia Libertăţii, oamenii politici de azi, şi nu numai ei, au datoria să înveţe o lecţie esenţială. Ideile trebuie transformate în fapte, cuvintele trebuie să îndemne la acţiune. Avram Iancu şi tribunii din jurul său ne-au arătat în mod exemplar că, în epocile de cumpănă ale unei naţiuni, a fi om politic nu este un privilegiu. Omul politic este cel care îşi dăruieşte naţiunii pe de-a întregul gândul, fapta şi viaţa. Şi trebuie să le dăruiască până la sacrificiu.
Această Câmpie a Libertăţii ne spune că românii s-au adunat la 1848 pentru a decide împreună asupra propriului destin, pentru a nu mai permite altora să le hotărască viitorul. De atunci, ceea ce mocnea în gând a devenit faptă iar faptele sunt cele care fac istoria unui popor. În clipele de încordare istorică, cum au fost Revoluţia de la 1848, Războiul de Independenţă de la 1877, Războiul de Întregire din 1916-1918, Eliberarea Transilvaniei în 1944, Revoluţia din Decembrie 1989, destinul naţiunii cere sacrificii.
O naţiune liberă şi conştientă de destinul ei se întemeiază pe credinţa în valori, dar şi pe jertfa martirilor săi, a eroilor anonimi. Pe ei se sprijină, de fapt, coloana vertebrală a naţiunii.
Patria comună şi unită, demnitatea naţională, frăţia şi dreptatea şi mai ales solidaritatea naţională sunt rodul participării tuturor şi al fiecăruia în parte la împlinirea destinului colectiv.
Nimeni nu este capabil să ne dăruiască acest destin sau să-l zidească în locul nostru. Nimeni şi nimic nu ne poate scuti de datoria de a gândi noi înşine la viitorul nostru şi de a-l realiza prin propriile noastre puteri.
A fi român nu a mai fost după Revoluţia de la 1848 numai o problemă de origine şi de limbă. A fi român reprezintă, de atunci şi până astăzi, o problemă de conştiinţă, un mod politic şi cetăţenesc de asumare a identităţii, voinţa de a trăi experienţa libertăţii şi a democraţiei.
Dorim ca toţi românii să se simtă liberi şi stăpâni, în virtutea unei istorii care ne leagă şi în care ne găsim demnitatea şi, în egală măsură, în temeiul a ceea ce România poate şi trebuie să reprezinte în această parte a lumii: o ţară modernă, o ţară democratică, o ţară care poate să-şi construiască prosperitatea.
A face lucrurile bine este acum principala noastră preocupare, astfel ca toţi românii să fie mândri de patria lor, nu numai pentru trecutul acesteia, dar şi pentru viitorul ei. La construirea acestui viitor sunt chemaţi să participe toţi românii, aşa cum au înţeles să acţioneze în urmă cu 150 de ani strămoşii noştri, la Blaj, la Islaz, la Iaşi.
Aici şi astăzi, vreau să reînnoiesc această chemare. O adresez tuturor şi fiecăruia dintre români. Nu mai avem voie să lăsăm istoria pe seama celor mari, puternici şi bogaţi. Fiecare dintre noi trebuie să devină, pe măsura propriilor sale forţe, autor al istoriei româneşti. Aşa cum strămoşii, la 1848, au afirmat idealurile naţiunii noastre într-un context în care cele mai multe popoare europene se ridicaseră pentru libertate, şi astăzi trebuie să ne afirmăm ca o naţiune democratică în acord cu celelalte state ale Europei democratice.
Privind spre cei 150 de ani scurşi de la Marea Adunare de aici, de la Blaj, putem să spunem, fără a păcătui prin trufie, că multe dintre credinţele strămoşilor noştri au fost duse mai departe şi chiar împlinite. Câmpia Libertăţii, ca şi întreaga Transilvanie, se află de multă vreme între aceleaşi hotare cu Bucureştiul şi Iaşiul şi aşa vor rămâne pe veci. Aşa s-au împlinit cuvintele de acum 150 de ani ale lui Simion Bărnuţiu: „Adevărata libertate a oricărei naţiuni nu poate fi decât cea naţională”.
După trei războaie grele şi peste patru decenii de comunism devastator, românii au dovedit din nou, în 1989, că sunt capabili de sacrificii pentru credinţa lor în libertate şi într-o viaţă mai bună.
Sfârşitul de mileniu ne găseşte în pace şi în bună înţelegere cu vecinii şi cu minorităţile naţionale care trăiesc pe acelaşi pământ cu noi. România poate fi astăzi un exemplu de stabilitate într-o zonă cu multe conflicte şi o voce respectată în arena internaţională.
Suntem la numai doi ani distanţă de mileniul trei. Trăim într-o ţară care şi-a găsit drumul democratic şi şi-a recăpătat prestigiul internaţional. În acelaşi timp, trăim într-o ţară în care mulţi oameni sunt foarte săraci, în care economia şi administraţia nu funcţionează bine. Este o realitate pe care nu are rost să o ascundem după vorbe. Şi totuşi, acum 150 de ani, pe acest loc s-au adunat zeci de mii de români la fel de săraci, lipsiţi de drepturi în propria lor ţară, chinuiţi de grija zilei de mâine şi sătui de umilinţele la care erau supuşi. Simion Bărnuţiu vorbea despre marile valori ale spiritului uman, despre solidaritate, frăţie, unitate. La îndemnul lui Avram Iancu, cei adunaţi la Blaj au plecat să lupte pentru aceste idealuri. Aceste lucruri le învăţăm la şcoală sau de la părinţi, dar din nefericire le uităm, presaţi de realitatea de fiecare zi.
Sunt printre noi şi dintre cei care se întreabă: Cui să-i mai pese de trecut, de valorile înaintaşilor, când viaţa este atât de scumpă, când viaţa este atât de grea? Dar rostul unei zile ca cea de astăzi este poate şi acela de-a ne întreba: Aceste valori chiar nu mai contează? Libertatea individuală şi libertatea naţională nu sunt importante, doar fiindcă le avem? Solidaritatea, frăţia, de care vorbeau paşoptiştii, au dispărut doar fiindcă, prea apăsaţi de griji, ne închidem în orizontul nostru individual, uitând că suntem parte a unui popor de 23 de milioane? A devenit toată viaţa noastră doar o cumplită cursă a îmbogăţirii sau a supravieţuirii, şi cuvinte ca „demnitate naţională” sau „patriotism” sunt bune numai pentru cărţile de istorie sau pentru discursuri aniversare? Unitatea noastră naţională şi siguranţa reală a hotarelor, dobândite după secole de restrişte şi de eforturi, sunt atât de puţin preţioase doar fiindcă acum le avem şi nu trebuie să luptăm pentru ele?
Nu încerc să acopăr realitatea prezentului cu gloria trecutului. Încerc doar ca, alături de alţi români, să nu uit cine sunt, să nu uit cine a trăit înaintea mea pe acest pământ şi cât a costat fiecare drept pe care îl avem acum, cât a costat dreptul de a vorbi limba română, cât a costat dreptul de a ne numi români, cât a costat unirea, cât a costat independenţa, cât a costat căderea comunismului. Toate aceste costuri, plătite de înaintaşii noştri, ori de câte ori a fost nevoie, mă fac să cred că acum, când a sosit momentul nostru, nu vom da înapoi şi vom reuşi să mergem mai departe, pentru ca, peste ani, copiii noştri să poată privi spre noi şi să înţeleagă că noi am plătit cinstit şi deseori amarnic ca România să intre, cu demnitate, în mileniul trei.

„E minunat să simţi măreţia sălbatică a Canadei, nu pentru că este vorba de Canada, ci pentru că este acea imensă şi aspră forţă din care simţi că faci şi tu parte”. Sunt cuvintele scriitoarei canadiene Emily Carr pe care mulţi români le-au adeverit când au păşit pe pământul Canadei.
Dar, probabil, nu altele au fost simţămintele colonelului John Boyle din Ontario care a venit în ţara mea pentru a lupta alături de armata română în primul război mondial şi a fost apoi primul diplomat canadian la Bucureşti. Prin eforturile lui, România a obţinut un împrumut de 25 milioane dolari prin care au fost achiziţionate din Canada produsele alimentare atât de necesare la sfârşitul unui război devastator. A fost unul din primele documente diplomatice pe care dominionul Canada le-a semnat fără aprobarea guvernului Marii Britanii şi care a devenit strămoşul programelor de cooperare internaţională pe care Canada le va semna apoi cu diferite ţări ale lumii.
Aceste evocări pot fi considerate literatură sau istorie, însă datoria noastră mai prozaică, dar la fel de importantă este să luminăm raţiunile pentru care o ţară uriaşă, a doua ca suprafaţă din lume, să fie interesată în continuare de relaţiile cu România, o ţară îndepărtată din Europa de Sud-Est, o ţară prea puţin cunoscută publicului canadian Cu sprijinul dumneavoastră, putem găsi argumente şi să abordăm, în avantaj reciproc, noua realitate politică şi economică a României.
Încep prin a remarca faptul că relaţiile bilaterale între România şi Canada pot fi catalogate drept excelente şi acest lucru se datorează şi relaţiilor la nivel parlamentar, care, prin consistenţa dobândită în ultimii ani, au contribuit la consolidarea cooperării dintre ţările noastre. Membrii grupului interparlamentar de prietenie Canada-România, împreună cu omologii lor din Parlamentul României, au depus eforturi cu adevărat remarcabile pentru intensificarea dialogului între cele două foruri legislative în probleme de interes comun.
După identificarea clară a potenţialilor parteneri din Europa Centrală şi de Est, politicile Canadei în diverse domenii câştigă, prin forţa prieteniei, a respectului reciproc şi a acţiunilor pozitive, o poziţie privilegiată în lume. Sprijinul acordat de Canada ţării mele este expresia generoasă şi puternică a influenţei benefice, lipsite de orice agresivitate, pe care Canada o exercită în lumea contemporană.
România apreciază la cel mai înalt nivel susţinerea fermă de către Canada a eforturilor noastre de integrare în structurile NATO. Concluziile favorabile prezentate în documentele de evaluare întocmite de comisiile de specialiate ale Parlamentului de la Ottawa au contribuit decisiv la această decizie a Guvernului canadian şi pentru aceasta doresc să vă mulţumesc în numele poporului român, care a găsit în dumneavoastră pe acei prieteni sinceri care ştiu să şi critice, atunci când este cazul, dar şi să acţioneze în spiritul prieteniei şi adevărului, oferind un sprijin călduros prietenilor ei.
Ţara mea a pus pe primul plan, în cadrul relaţiilor internaţionale, securitatea şi cooperarea. Factor de stabilitate în regiune, România a fost promotorul şi principalul artizan al cooperării regionale, bunele sale relaţii cu vecinii şi îndeosebi tratatele încheiate cu Ungaria şi Ucraina bucurându-se de aprecierea comunităţii internaţionale. Batalionul mixt de menţinere a păcii ungaro-român este deja o realitate, şi, în acelaşi timp, România este practic singura ţară europeană în care personalităţi aparţinând unui partid etnic sunt membri în Guvern.
Consolidarea relaţiile de bună vecinătate cu Ucraina nu este conjuncturală. Ea constituie o preocupare pe termen lung pentru România, interesată în mod direct în consolidarea independenţei şi suveranităţii statului ucrainean. Trilateralele România – Ucraina – Polonia şi România – Moldova – Ucraina se înscriu în efortul comun de asigurare a unei zone de securitate şi stabilitate, precum şi de cooperare în lupta împotriva crimei organizate, a traficului ilegal de droguri şi de arme.
Pe de altă parte, România dezvoltă relaţii de cordială colaborare şi cu celelalte ţări din regiune, oferind un model de parteneriat şi de raporturi neconflictuale într-un spaţiu în care turbulenţele nu au dispărut încă. Un exemplu interesant este acela al complementarităţii pe care România o realizează între zona de liber schimb a Europei Centrale (care cuprinde Polonia, Cehia, Slovacia, Ungaria, Slovenia şi România) şi zona de Cooperare Economică a Mării Negre (în care este membru fondator, alături de Turcia, Bulgaria, Ucraina, Republica Moldova, Federaţia Rusă, Georgia, Armenia).
Din această scurtă expunere, n-aş dori să credeţi nici că ne-a reuşit totul, nici că cetăţenii români nu se confruntă cu o serie de probleme serioase în ceea ce priveşte nivelul de trai. Dar, mai devreme decât reforma economică rapidă, în România a avut loc o transformare a mentalităţilor. Oamenii au înţeles că menţinerea sistemului birocratic şi centralizat nu le oferă nici o speranţă, iar reproşul cel mai frecvent pe care îl adresează guvernanţilor se referă la faptul că nu fac o reformă suficient de rapidă.
Este adevărat că aceste realizări pot fi percepute drept garanţii şi motive necesare, dar nu şi suficiente pentru admiterea României în NATO. Demersurile legitime ale României nu ar putea fi concretizate fără un sprijin consecvent şi eficient din partea celor mai importanţi membri ai comunităţii internaţionale.
Pe magistralele secolului XXI, România reprezintă, fără exagerare, o conexiune esenţială. Prin Marea Neagră şi prin Mediterana, România are acces la Oceanul planetar. Portul românesc Constanţa, cel mai mare port la Marea Neagră, are ieşire la Dunăre, iar Dunărea, traversând România, Bulgaria, Iugoslavia şi Ungaria, Slovacia, Austria şi Germania, comunică cu Rinul. Portul Constanţa este astfel conectat cu Rotterdam, cel mai mare port al Europei şi unul dintre cele mai mari ale lumii. Aceasta este, pe scurt, poziţia României în spaţiul european. Porţile sale aşteaptă larg deschise prezenţa dumneavoastră.
Situată, în acelaşi timp, pe marea axă Est-Vest, pe care în curând vor circula, din zona Mării Caspice, enorme bogăţii de petrol, gaze naturale, minereuri, bumbac, România este o componentă esenţială a unui transfer de valori şi idei, de bunuri şi experienţe umane între Occidentul şi Orientul Europei.
Această dimensiune se adaugă faptului că România se situează şi în centrul unei pieţe în expansiune care cuprinde peste 200 milioane de potenţiali cumpărători din ţări aparţinând altădată lagărului socialist. De la Republicile Baltice până în Ucraina, din Cehia şi Polonia până în România şi Bulgaria, o nouă Europă prinde viaţă odată cu prăbuşirea economiilor centralizate şi a birocraţiilor opresive ale comunismului. Mari proiecte de modernizare a acestei jumătăţi estice a continentului, incluzând infrastructuri rutiere şi de comunicaţii, retehnologizarea industriei, modernizarea agriculturii, reabilitatea industriei extractive sunt pe cale să capete consistenţă în această regiune.
România nu mai este ţara aceea sumbră, uitată, pierdută într-un colţ neştiut de lume, pe care dictatura comunistă o condamnase la izolare. Este o ţară dinamică, care îşi reconstruieşte instituţiile democratice şi economia de piaţă, conştientă de exigenţele mersului nostru comun spre o societate globală a viitorului. Aceasta este adevărata faţă a ţării mele.
România poate avea o poziţie privilegiată în această mare zonă în continuă transformare. În primul rând pentru că are resurse încă nevalorificate – resurse naturale şi resurse umane. Dispune de o mare varietate de resurse minerale, de petrol, cărbune, metale neferoase şi metale rare; dispune de aproape 9.500 ha de teren arabil, cu condiţii pedoclimatice excepţionale pentru o agricultură performantă; are resurse umane calificate, cu un înalt grad de specializare, de la muncitori şi tehnicieni calificaţi la tineri formaţi în marile universităţi europene şi nord-americane.
Fără îndoială, România are nevoie de capital pentru a-şi pune în valoare potenţialul. Câtă vreme este mai slab capitalizată decât ţările Europei Centrale, dar mai consistent, în raport cu spaţiile situate la Est de frontierele sale, ea poate deveni un avanpost care să permită iradierea capitalului investit către întreaga regiune de Sud-Est.
Pătrunderea capitalului canadian pe această piaţă în formare ar trebui să se simtă încurajată de cel puţin trei elemente: reglementări legale favorabile investitorilor strategici, continuarea procesului de privatizare cu o ofertă de 2000 societăţi comerciale numai în acest an, creşterea rezervelor valutare ale Băncii Naţionale de patru ori, atingându-se cel mai înalt nivel după cel de-al doilea război mondial.
În acest proces de dezvoltare, firmele canadiene sunt prezente de multă vreme, iar multe dintre rezultatele acestor cooperări sunt evidente. Acesta este, de pildă, cazul societăţii de telefonie celulară Connex GSM, rod al colaborării dintre Telesystems International Wireless şi mai mulţi acţionari români. Rezultatele obţinute de Connex în 1997 au întrecut cele mai optimiste aşteptări ale celor care au iniţiat această mare investiţie. Alte exemple sunt oferite de Canadian Occidental Petroleum în explorarea şi exploatarea câmpurilor de gaze naturale, Tehnophar în industria alimentară sau J&R Company în industria textilelor.
Sunt fapte care arată că am creat deja punţi solide între noi. A venit momentul ca pe aceste punţi să treacă din ce în ce mai multe mărfuri, capitaluri şi experienţă. Orice abordare a raporturilor economice dintre ţările noastre cred că merită să aibă ca punct de reper Centrala nucleară de la Cernavodă. Ea este cel mai mare efort al statului român în privinţa investiţiilor, dar şi cel mai mare proiect de cooperare realizat de ţara mea împreună cu o altă ţară. Folosesc acest prilej pentru a exprima mulţumiri şi aprecieri Guvernului Canadei, conducerii Autorităţii Energeticii Nucleare a Canadei, producătorilor canadieni ai reactorului CANDU, numeroşilor experţi canadieni care au lucrat, alături de specialişti români, la proiectarea, testarea şi darea în exploatare comercială a Unităţii 1 de la Cernavodă.
Îndăduiţi-mi să cred că, din toate aceste puncte de vedere, Canada şi canadienii pot înţelege mai bine decât alţii interesul pe care România îl prezintă. Canada este o ţară de pionieri, creaţia unor oameni îndrăzneţi şi imaginativi, care au construit o lume modernă, competitivă şi dinamică. Aceeaşi îndrăzneală, aceeaşi imaginaţie poate face astăzi din canadieni pionierii acestei lumi în dezvoltare care este, în inima Europei de Est, România.
Crearea unui mecanism de consultări la nivel de specialişti din ministerele de Externe şi de Apărare din cele două ţări va permite părţii române să beneficieze de experienţa părţii canadiene, cu atât mai necesară pentru noi în această perioadă premergătoare Summit-ului de la Washington, în care România trebuie să-şi demonstreze capacitatea de a face un pas înainte faţă de poziţia de candidat privilegiat omologată în 1997 la Madrid.
Putem şi este în interesul nostru să dezvoltăm relaţiile româno-canadiene în toate domeniile. Spre deosebire de situaţia din trecut sau chiar din trecutul apropiat, noul program de guvernare al României are atributele unui program modern. Prin stabilirea unui plan de acţiune cu termene şi responsabilităţi precise, Guvernul acţionează transparent şi responsabil pentru punerea în practică a obiectivelor din programul asumat la instalare. Accentul pus pe atragerea investiţiilor străine, pe restructurarea  şi privatizarea regiilor autonome, pe stabilitatea cadrului legislativ şi, nu în ultimul rând, scăderea birocraţiei şi combaterea  corupţiei şi criminalităţii vor contribui cu siguranţă la dezvoltarea relaţiilor bilaterale româno-canadiene, în ansamblu, şi a colaborării economice, în special.
Am traversat oceanul pentru a mă adresa direct canadienilor, pentru că ţara dumneavoastră este purtătoarea unei viziuni generoase şi îndrăzneţe a viitorului lumii. O lume în care acea putere blândă (acel soft power) a Canadei poate reda Europei ceva din energia pe care au luat-o cu ei în Lumea Nouă pentru un viitor mai bun şi mai înţelept.
Am traversat oceanul pentru a vă propune ca, împreună, să punem temeliile unui viitor pacific al echilibrului, al păcii şi al dezvoltării, o provocare pe măsura energiei şi viziunii dinamice pe care Canada le simbolizează.

În această lume a globalizării, România este un spaţiu interesant şi promiţător care oferă numeroase oportunităţi de investiţii şi afaceri.
Situată chiar în centrul Europei, la distanţă de 2500 de km faţă de munţii Ural, de coasta atlantică şi de nordul Peninsulei Scandinave, ţara mea se află, de fapt, la încrucişarea a două mari axe comerciale transcontinentale, de la Nord spre Sud, pe vechiul Drum al Ambrei, croit cu mii de ani în urmă, între Scandinavia şi Egeea şi de la Est spre Vest, urmând Drumul Mătăsii, pe unde, încă din vremea Imperiului Roman, bogăţiile fabuloase ale Extremului Orient ajungeau în Europa.
Tehnica dezvoltată în secolul trecut şi-a imaginat că poate depăşi aceste vaduri comerciale ancestrale. Mileniul care stă să se nască va înţelege însă valoarea experienţelor străvechi. Sfârşitul de secol tinde tot mai mult să le confere o perspectivă în viitorul apropiat. Avem interesul de a ne înscrie în acest flux care prefigurează globalizarea tot mai vizibilă a lumii în care trăim.
Pe magistralele secolului XXI, România reprezintă o conexiune esenţială. Prin Marea Neagră, România are acces la Oceanul planetar. Portul românesc Constanţa, cel mai mare dintre porturile ce înconjoară  Marea Neagră, are acces la Dunăre iar apele navigabile ale bătrânului Danubiu, traversând România, Bulgaria, Iugoslavia, Ungaria, Slovacia, Austria, Germania şi întâlnindu-se apoi cu Rinul, îl conectează cu vestitul Rotterdam, cel mai mare port al Europei şi unul dintre cele mai mari porturi ale lumii.
România nu este ţara aceea sumbră, pierdută într-un colţ neştiut de lume, pe care dictatura comunistă o condamnase la izolare. Este o ţară cu istorie multimilenară, cu o cultură naţională universal recunoscută, fidelă rădăcinilor ei latine şi creştine. Azi, România este o ţară dinamică, deschisă către economia de piaţă şi societatea globală a viitorului.
Situată la încrucişarea marilor axe comerciale transcontinentale, pe care vor circula bogăţii enorme, petrol, gaze naturale, minereuri, bumbac, ţara mea este o componentă esenţială în transferul de valori şi de idei, de bunuri şi de experienţe pozitive, de care umanitatea are atâta nevoie. România se situează totodată în centrul unui emerging market cu peste 200 milioane de potenţiali cumpărători.
Din Republicile Baltice până în Ucraina şi din Cehia şi Polonia până în România şi Bulgaria, o nouă Europă prinde viaţă odată cu prăbuşirea economiilor centralizate şi a birocraţiilor opresive ale comunismului. Mari proiecte de modernizare a acestei jumătăţi de Est a continentului, noi infrastructuri rutiere şi de comunicaţii, retehnologizarea industriei, modernizarea agriculturii, reabilitarea industriei extractive sunt pe cale să capete consistenţă în regiune.
Datorită poziţiei sale geografice şi geopolitice, dar şi pentru că are resurse încă nevalorificate – resurse naturale şi resurse umane – ţara mea are o poziţie privilegiată în zonă. România dispune de o largă varietate de resurse minerale, petrol, cărbune, metale neferoase şi metale rare, dispune de aproape 9500000 ha de teren arabil, cu condiţii pedoclimatice excepţionale pentru o agricultură performantă, după cum dispune şi de resurse umane calificate, cu un înalt grad de specializare, de la muncitori şi tehnicieni cu experienţă la tineri formaţi în universităţi europene şi nord-americane, îmbinând astfel cunoaşterea de acasă cu managementul şi cultura de întreprindere din Occident.
Fără îndoială, România are nevoie de capital pentru a pune în valoare acest potenţial. Câtă vreme este mai slab capitalizată decât ţările Europei Centrale, în curs de saturare, dar mai solidă în raport cu spaţiile situate la Est, ea poate deveni un avanpost care să permită iradierea rezultatului capitalului investit către întreaga regiune.
Pătrunderea capitalului occidental, în mod specific al celui canadian, pe această piaţă în formare ar trebui să se simtă încurajată de cel puţin trei elemente: de avantajele create în ultimele 18 luni, mai ales investitorilor strategici, printr-un cadru legislativ coerent privind investiţiile, privatizarea, statutul băncilor şi transferul lor către sectorul privat; de un context în care macrostabilizarea şi reforma structurală fac progrese majore; de un mediu dinamic în care, spre exemplu,  numai în 1997 au fost privatizate de trei ori mai multe unităţi de stat decât în cei şase ani precedenţi.
Anumite aspecte ale reformei economice pot fi evaluate, într-adevăr, prin comparaţie cu trecutul apropiat: deficitul bugetar a scăzut în 1997 la 3,7% din PIB; subvenţiile acordate întreprinderilor de stat industriale şi agricole au scăzut de la 7,6% din PIB în 1996 la doar 2,4% din PIB în 1997. Rezervele valutare ale Băncii Naţionale au crescut de patru ori, atingând cel mai înalt nivel înregistrat după cel de-al doilea război mondial.
Acestor argumente economice, care definesc un proces de transformare rapidă către economia de piaţă, li se adaugă considerente esenţiale ţinând de stabilitatea politică şi de capacitatea crescândă de cooperare pe care ţara mea le ilustrează.
România beneficiază de o stabilitate socială şi politică internă cu totul remarcabilă. Modul exemplar în care au fost rezolvate conflictele interetnice şi interconfesionale, majoritatea parlamentară confortabilă de care beneficiază Guvernul, faptul că instituţiile fundamentale ale democraţiei şi-au dovedit soliditatea şi funcţionalitatea dau consistenţă acestor afirmaţii.
Pe de altă parte, România dezvoltă relaţii de cordială colaborare cu statele vecine şi celelalte ţări din regiune, oferind un model de parteneriat şi de raporturi neconflictuale într-o zonă în care turbulenţele nu au dispărut încă.
Un exemplu interesant este acela al complementarităţii pe care România o realizează între o zonă de liber schimb a Europei Centrale, care mai cuprinde Polonia, Cehia, Slovacia, Ungaria, Slovenia, în cadrul acordului CEFTA, şi zona Mării Negre, grupată într-o organizaţie de cooperare economică – CEMN, în care România este membru fondator alături de Turcia, Bulgaria, Ucraina, Republica Moldova, Federaţia Rusă, Georgia, Armenia.
Există reuşite, dar şi multe probleme. Cetăţenii români se confruntă cu dificultăţi serioase în ceea ce priveşte nivelul de trai, salariile sunt mici şi asistenţa socială insuficientă. Totuşi oamenii au înţeles că menţinerea sistemului etatist birocratic şi centralizat nu le oferă nici o speranţă de mai bine, iar reproşul cel mai frecvent pe care îl adresează guvernanţilor se referă la faptul că reforma nu este suficient de rapidă.
Vrem ca în acest an ponderea societăţilor comerciale mari pe ansamblul societăţilor privatizate să crească considerabil. Este o problemă de stategie, inclusiv în ceea ce priveşte comunicarea şi tehnicile concrete folosite, pentru că dorim să atragem parteneri capabili să investească în aceste societăţi. Vom asigura privatizarea societăţilor comerciale mari prin intermediul unor bănci internaţionale de investiţii, prin vânzarea de acţiuni, prin certificate de depozit emise de băncile de investiţii pe piaţa internaţională de capital. În programul de privatizare vor fi incluse şi societăţile provenite din programul de restructurare a regiilor autonome. În extinderea vânzărilor de acţiuni avem în vedere Bursa de valori, dar şi piaţa extrabursieră. Oferta de privatizare pentru 1998 însumează peste 2000 de societăţi comerciale.
Guvernul României a adoptat o nouă reglementare a investiţiilor străine, eliminând o serie de restricţii, stabilind egalitatea de tratament în domeniul fiscal şi un sistem mai flexibil în domeniul amortizării. Se studiază posibilitatea reducerii treptate a impozitului pe profit, după ce a avut loc, deja, o primă reducere a impozitului pe salarii. Foarte curând vor fi privatizate primele două bănci comerciale care au capital preponderent de stat.
România poate deveni pivotul unui coridor sud-european de transport şi cooperare care să lege Oceanul Pacific cu cel Atlantic, ca o alternativă a rutei nordice, transiberiene. Un astfel de coridor pune în legătură marile resurse naturale ale Asiei Centrale şi Transcaucaziei cu pieţele în creştere accelerată din Europa Centrală sau din Extremul Orient. În concepţia noastră, un asemenea coridor, pe lângă funcţia sa de tranzit, va trebui să integreze şi capacităţile industriale existente în ţările pe care le traversează.
Pornind de la aceste perspective, România s-a angajat în elaborarea unor proiecte care vizează modernizarea infrastructurilor –  transport maritim şi fluvial, autostrăzi, telecomunicaţii, căi ferate, racordarea la reţele internaţionale de transport al petrolului, gazului metan sau curentului electric. În septembrie va fi finalizată prima etapă a privatizării ROMTELECOM, iar până la sfârşitul anului vom demara procesul de privatizare a componentelor de producţie şi distribuţie de la RENEL, Romgaz şi alte regii autonome de interes public naţional.
În acest proces de dezvoltare, firmele canadiene sunt prezente de multă vreme, iar multe dintre rezultatele acestor cooperări sunt catalogate ca succese pentru ambele părţi. Aşa este, de pildă, cazul societăţii de telefonie mobilă Connex GSM, rod al colaborării dintre Telesystems International Wireless şi mai mulţi acţionari români. Rezultatele obţinute de Connex în 1997 au întrecut cele mai optimiste aşteptări ale celor care au iniţiat această mare investiţie. Exemple similare sunt oferite de Canadian Occidental Petroleum în explorarea şi exploatarea câmpurilor de gaze naturale, Tehnophar în industria alimentară sau J&R Company în industria textilelor. Sunt fapte care arată că am creat deja punţi solide între noi. Cred că a venit momentul ca pe aceste punţi să treacă din ce în ce mai multe mărfuri, capitaluri şi experienţă.
Orice nouă abordare a raporturilor economice dintre ţările noastre merită să aibă ca punct de plecare Centrala nucleară de la Cernavodă. Ea reprezintă cel mai mare efort al statului român în privinţa investiţiilor, dar şi cel mai mare proiect de cooperare realizat de ţara mea cu o altă ţară. Folosesc acest prilej pentru a exprima mulţumiri şi aprecieri Guvernului Canadei, conducerii Autorităţii Energetice Nucleare a Canadei, producătorilor canadieni ai reactorului CANDU, numeroşilor experţi canadieni care au lucrat, alături de specialiştii români, la proiectarea, testarea şi darea în exploatare comercială a Unităţii 1 de la Cernavodă.
Îngăduiţi-mi să cred că, din toate aceste unghiuri de vedere, Canada şi canadienii pot înţelege mai bine de ce consider că oferta românească este din ce în ce mai atractivă. Canada este o ţară de pionieri, creaţia unor oameni îndrăzneţi şi imaginativi, care au construit o lume modernă, competitivă şi dinamică, o lume al cărui centru vital este chiar Toronto, locul întâlnirii noastre de acum. Aceeaşi îndrăzneală, aceeaşi imaginaţie poate face astăzi din canadieni pionierii acestei lumi în ascensiune care este Europa Centrală şi de Est, iar în inima ei se află România. Vă invit să ne aventurăm împreună în această lume, în acelaşi timp străveche şi doritoare de înnoire.
Am traversat oceanul cu bucuria de a mă putea adresa direct canadienilor pentru că ţara dumneavoastră este purtătoarea unei viziuni generoase şi îndrăzneţe a viitorului. Am traversat oceanul pentru a vă propune, în numele românilor,  ca împreună să contribuim la acel viitor al echilibrului, al păcii şi al dezvoltării pe care fiecare ţară şi-l doreşte. Dacă socotiţi, împreună cu mine, că aceasta este o provocare pe măsura energiei şi viziunii dinamice pe care Canada le simbolizează, veniţi în România!

O Conferinţă internaţională cu tema Viitorul Europei, desfăşurată în Canada, favorizează o oarecare detaşare şi distanţare necesare unei analize obiective. În acest context voi prezenta viziunea statului român asupra rolului României şi al statelor vecine ei, în cadrul evoluţiilor recente din Europa.
La scurt timp după 1989, anul prăbuşirii Zidului Berlinului, ţările din Europa de Est au realizat că obstacolul ce le despărţea de Vest nu era un simplu zid, că exista o importantă inadecvare între structuri şi sisteme.
Pe scurt, 1990 a fost începutul unei curse dificile în care s-au angajat ţările din Est. Nu toate au pornit în acelaşi moment şi de la aceeaşi linie de start.
Dar, în această cursă, toţi concurenţii sunt legaţi între ei, uneori prin fire invizibile. Nici unul nu se poate depărta prea mult de pluton fără ca legăturile să se rupă şi să apară riscul unei busculade. Situaţiile tensionate şi stările conflictuale din ultimii ani sunt neplăcute dovezi ale acestei realităţi.
Decizia Uniunii Europene, de deschidere a procesului de extindere spre Estul Europei, ca şi decizia anterioară, a Summit-ului NATO de la Madrid, de a invita trei state din fostul bloc comunist să adere la Tratatul Nord-Atlantic au reprezentat momente istorice de maximă importanţă ale acestui sfârşit de mileniu.
Aceste procese de extindere, simultane şi complementare, au şi vor avea o contribuţie decisivă la dezvoltarea complexului instituţional occidental în direcţia Europei de Est.
Pentru România, acesta este drumul spre o Europă unită, garant al valorilor de pace, democraţie, stabilitate şi prosperitate.
Demararea proceselor de integrare semnifică, în primul rând, depăşirea stării de divizare a vechii Europe.
România are vocaţie europeană, la fel ca şi celelalte ţări din Europa Centrală şi de Est. Noi toţi înţelegem că o Europă lărgită înseamnă interdependenţă, dar şi solidaritate sporită. Suntem, de aceea, pregătiţi să cooperăm astfel încât, pentru promovarea intereselor sale, Europa să poată da un răspuns adecvat evenimentelor din aria sa, dar şi pe plan internaţional, în general.
Abordarea politică de la Luxemburg răspunde orizontului de aşteptare al României şi depăşeşte viziunea excesiv de tehnicistă, de până atunci, a Comisiei Europene.
Optând pentru o formulă de integrare „fără valuri”, pe baza unui start deschis şi cu evaluări periodice individuale, Uniunea Europeană a ales o cale acceptabilă pentru toate statele-candidate. Un instrument deosebit de util, de sprijin al proceselor globale de reformă din ţările candidate în vederea obţinerii calităţii de membre ale Uniunii Europene, îl constituie Strategia consolidată de pre-aderare, iar, în cadrul acestei strategii, Parteneriatul de aderare.
Pe ansamblu, rezultatul acestor noi abordări va fi o diferenţiere fără discriminare, care va permite fiecărei ţări să înainteze spre aderare în ritmul pe care îl consideră cel mai potrivit, conform cu posibilităţile şi interesele proprii.
La 30 martie 1998, la Londra, s-a lansat procesul lărgirii Uniunii Europene cu formula 10+1+1, respectiv cele 10 candidate din Est + Cipru + Turcia. Întregul pachet de mecanisme, stabilit în ultimii doi ani, are drept scop asigurarea unei lărgiri cuprinzătoare şi graduale cu evitarea oricărei linii de diviziune între ţările candidate.
Instituţionalizarea Conferinţei Europene a fost concepută pentru a întări solidaritatea statelor membre şi a statelor candidate în domenii esenţiale pentru viitorul lor comun: cooperarea în vederea combaterii crimei organizate şi a traficului de droguri, protecţia mediului, cooperarea regională, dezvoltarea unor economii competitive în ţările candidate la aderare, cooperarea în materie de politică externă şi de securitate.
Procesele de screening şi de examinare analitică, elaborarea itinerariilor (road maps) pentru identificarea şi urmărirea permanentă a progreselor, precum şi reevaluarea anuală a acestora vor permite evitarea apariţiei sindromurilor de tip „zonă gri” sau „copil părăsit”.
Toate aceste mecanisme pot asigura pentru fiecare stat o cunoaştere permanentă, atât a obiectivelor strategice, cât şi a evoluţiei proprii şi a vecinilor, ceea ce echivalează cu flexibilizarea şi ordonarea legăturilor între participanţii la cursa pentru integrare.
Discriminarea între statele candidate a reprezentat mult timp un motiv de teamă. Dacă după Luxemburg şi Londra acest sentiment a fost depăşit, este necesar să admitem, totuşi, că diferenţierile inevitabile între grupuri de state trebuie urmărite permanent, pentru a nu se ajunge la marginalizări şi tensiuni generatoare de insecuritate şi/sau stagnare economică.
Ţările din Centrul şi Estul Europei şi, implicit, România, vin, la întâlnirea cu Occidentul, cu mai multe atuuri: avem spaţii şi resurse naturale importante, dar, mai ales, avem resurse umane compatibile. Aceasta este pentru noi cel mai important capital. Suntem profund ataşaţi unui model cultural şi suntem, prin tradiţie, europeni. Preţuim învăţătura şi educaţia şi, chiar dacă era comunistă a însemnat un regres într-un anume sens, avem datele esenţiale de disciplină a muncii şi a gândirii.
Nu împărtăşesc părerile acelor analişti care susţin că integrarea ţărilor din Europa de Est va fi un bolovan agăţat de gâtul ţărilor occidentale. Şi Uniunea Europeană, şi NATO dispun de înţelepciunea, forţa şi mecanismele necesare atât pentru lărgirea, cât şi pentru adâncirea structurilor lor actuale. Desigur, dificultăţi vor fi. Poate, în anumite cazuri, vor exista domenii afectate. Dar, în măsura în care integrarea noastră va fi temeinic pregătită şi sprijinită, sunt convins că beneficiile Uniunii Europene şi ale NATO vor fi considerabile. Fac această pledoarie aici, la Montreal, deoarece Canada a fost şi va rămâne, sperăm, un sprijin pentru progresul Europei de Est şi un partener cu totul special pentru ţara mea.
România nu doreşte să se integreze nepregătită în Uniunea Europeană sau în NATO. Elaborăm un Program naţional de aderare la Uniunea Europeană, participăm activ la operaţiile internaţionale de menţinere a păcii, intensificăm contactele cu ţările occidentale, dezvoltăm relaţiile şi parteneriatul cu vecinii. Nu în ultimul rând, pe plan intern, luptăm pentru reforma economică, pentru armonizarea legislaţiei şi a politicilor sociale, pentru reforma administraţiei publice, a justiţiei şi a armatei.
Avem multe de făcut, dar aş dori să subliniez că, în sondajele de opinie, dintre ţările din Est, România este în top în ceea ce priveşte adeziunea populaţiei la linia politică de integrare în NATO şi Uniunea Europeană. Ora României se apropie.

Intr-o lume modelata in cea mai mare parte de progresele tehnologice si care a ridicat stiinta la rangul de autoritate absoluta, realitatile gandirii stiintifice se dovedesc a fi putin cunoscute. Acest paradox poate afecta statutul cercetarii si al predarii stiintelor in contextul mai larg al civilizatiei.
Exista tendinta de a impune cercetatorilor stiintifici o imagine si o practica operativa. Sub influenta jocului unei concurente internationale inversunate, multi dintre ei uita ca stiinta reprezinta mai intai de toate o aventura intelectuala extraordinara. Daca stiinta nu ar fi altceva decat un instrument al puterii si un rezervor de certitudini, atunci predarea ei in Universitate ar viza cunoasterea acestui instrument si nu mintile cele mai inventive ar fi recompensate, ci mintile cele mai docile si mimetice. Cunoasterea istoriei formarii si transformarii conceptelor stiintifice ar deveni aproape un lux.
Nu vreau sa spun ca gandirea stiintifica ar putea fi redusa la concepte. Ea are si o realitate materiala. Cum am putea gandi elaborarea conceptelor si transmiterea cunostintelor in afara unor institutii implicate in acest proces? Este oare posibil sa nu ne referim la conditiile economice si sociale ale progresului cunoasterii, dar si la evolutiile tehnice care sustin acest progres?
Esecul diferitelor incercari de a reforma universitatile pe parcursul ultimelor decenii a aratat ca solutii efective la problemele universitatilor nu pot fi gasite in afara unei mai bune cunoasteri a dezvoltarii lor si a traditiilor durabile ale acestora.
Creatie a Europei medievale, Universitatea s-a dovedit a fi institutia cu cea mai mare influenta asupra desavarsirii educatiei intelectuale si a personalitatii omului. Dintre cele trei puteri recunoscute de societatea europeana medievala – regnum, sacerdotium si studium, prima, puterea politica, a parcurs schimbari profunde; a doua si-a prezervat structura in Biserica Romano-Catolica, a cunoscut o expansiune pe intreaga planeta, dar a pierdut monopolul propovaduirii invataturii crestine; numai cea de a treia, studium generale, si-a pastrat atat tiparele, cat si rolul social si functiile de-a lungul intregii sale istorii. Nici o alta institutie europeana nu a avut forta de atractie si de iradiere a unui model raspandit in lumea intreaga, asa cum a avut universitatea traditionala europeana.
Cunoasterea stiintifica pe care Universitatea a dezvoltat-o si a transmis-o timp de secole, ca si metodele de a cultiva aceasta cunoastere au rasarit din si au crescut in traditia intelectuala comuna a Europei. Totodata, Universitatea a format o elita academica al carei ethos se intemeiaza pe valorile europene comune si transcende toate frontierele nationale.
Incercarile de dupa cel de al doilea razboi mondial, de a construi universitati europene nu au avut succes ca urmare a tenacitatii cu care universitatile existente se considera a fi, ele insele, europene. Diversitatea traditiilor nationale a devenit patrimoniul comun al mostenirii europene pe baza careia s-a consolidat o comunitate universitara europeana.
Constituita in 1964, Conferinta Rectorilor Europeni (CRE), reuneste aproape 500 dintre cele mai importante institutii de invatamant superior din 27 de tari. Comitetul sau director, in care am fost ales in timpul rectoratului meu la Universitatea Bucuresti, a sustinut cu perseverenta acest punct de vedere.
Intre reflexia filosofica si demersul istoric de investigare a gandirii stiintifice exista o legatura indisolubila. Ea este ilustrata de predarea stiintelor in universitate, de indrazneala comunitatii universitare de a critica metodic supozitii viabile pentru a depasi ezitarile si a elimina erorile.
Loc al schimburilor si al dezbaterilor de idei, Universitatea reuneste in aceeasi Republica intelectuala, in aceeasi cutie de rezonanta spirituala, barbati si femei din diferite spatii si vremi. Incurajand libertatea de exprimare si polemica intelectuala, Universitatea a avut forta de a disemina aceste valori dincolo de zidurile cetatii universitare, de a le inscrie in constiintele si comportamentul oamenilor.
Universitatii ii revine meritul de a fi propus societatii un anumit mod de a concepe fiinta umana si relatiile umane. Astfel, valorile care au inflorit mai intai in interiorul Universitatii au devenit treptat valori fundamentale ale erei moderne si ale epocii democratiei.
Societatea democratica nu este o societate abstracta, ea confera cea mai mare vizibilitate omului concret. Toate eforturile ei sunt polarizate spre binele sau. Intr-o astfel de societate, Universitatea are privilegiul de a propune modele si solutii, de a construi si promova o noua ordine de prioritate a valorilor adecvata provocarilor unui timp al schimbarii.
Acum, la sfarsit de mileniu, cand constientizam mai acut riscul depersonalizarii intr-o lume a globalizarii informatiilor computerizate, adesea anonime, Universitatea intelege sa-si asume misiunea de a reaseza fiinta umana la loc de onoare. Incercat de tavalugul atator proiecte si realitati antiumane, omul revine in primplanul optiunilor, redevenind subiect si obiect predilect al reflectiei.
In Universitate ideile nu circula intr-o concurenta ostila; ele nu se exclud si nici nu traiesc efemerul focurilor de artificii ale unor campanii de opinii sau festivitati de rutina. Aici ideile cunosc fervoarea si pacea fierbinte a dialogului, refuzand excluderea si razboiul rece al ideologiilor.
In Universitate ideile sunt vehiculate cu argumente; capata forma si substanta; sunt examinate, acceptate sau refuzate.
In Universitate cunoasterea nu este numai eruditie. A forma nu inseamna doar a-l invata pe cel ce te asculta, ci si a construi cu rabdare miezul personalitatii umane.
Nu omit si stiu si eu, ca si dumneavoastra, ca Universitatea a fost si pentru unii continua sa fie un loc magistral in care eruditi vanitosi enunta idei absolute pe un ton peremptoriu. Pentru cei mai multi ea reprezinta, dimpotriva, un loc de intalnire a oamenilor cu idei care, atunci cand se infrunta, castiga mai multa claritate si vigoare. Pentru toti acestia, Universitatea reprezinta un taram al pluralismului, o institutie conceputa, printre altele, pentru a nu permite puterii politice, oricare ar fi ea, tentatia de a detine monopolul asupra ideilor si solutiilor de care societatea are nevoie.
Pe acest taram al pluralismului, miza libertatii, actorii dezbaterii si obiectul reflectiei apartin doar umanitatii. Numai la acest nivel, al non-apartenentei la grupari de interese, putem descoperi si apara adevarul. Dupa experienta dureroasa a totalitarismului, noi, romanii, si vecinii nostri din Europa Centrala si de Est suntem, poate, mai motivati sa ne recentram eforturile si proiectele asupra implinirii libertatilor si vocatiei fiintei umane.
Faptul ca astazi sunt invitat al Universitatii din Montreal ma face sa ma simt, intr-un anume fel, ca o persoana care isi regaseste rudele. Am venit in Canada in calitate de sef al statului roman, dar si ca reprezentant al universitarilor romani. Sunt mandru de apartenenta mea la comunitatea academica din Romania, in care am avut privilegiul sa ma formez, apoi sa lucrez in calitate de profesor si rector al Universitatii Bucuresti. Iata de ce ma simt deosebit de onorat de distinctia pe care Universitatea dumneavoastra mi-a acordat-o astazi. Am credinta ca ati acordat-o profesorului, cercetatorului in stiinte geologice si omului de stat in acelasi timp.
Ca om politic, dedicat ideilor de pluralism si dialog, doresc sa va multumesc si in numele acelor, nu putini, care au gasit in universitatile canadiene o alta patrie intelectuala, deschisa schimbului de idei cu patria care i-a format.
Putem sa prefiguram viitorul, sa vrem sa-l construim potrivit aspiratiilor noastre, dar este greu de spus ce ne va aduce acel viitor. Este esential, de aceea, ca – in cadrul globalizarii care se accentueaza – Universitatea sa-si pastreze nobletea vocatiei, independenta intelectuala si rolul de promotor al valorilor fundamentale de care societatile noastre au atata nevoie.
Profesori, studenti si absolventi, sa ramanem fideli patriei noastre intelectuale, idealurilor si rigorilor in spiritul carora am crescut, pentru a sti ce datoram si cum sa fim de folos poporului din care ne-am nascut si lumii in care traim.

Am avut ocazia de a expune reprezentantilor oamenilor de afaceri canadieni proiectele privind dezvoltarea economica a Romaniei si a relatiilor sale comerciale cu Canada. Am profitat de faptul ca acea intalnire a fost organizata, in numele guvernului, de Ministrul Justitiei si Procurorul General al Canadei, pentru a face referire la o chestiune extrem de importanta – cea a legii si justitiei. Nu se poate vorbi despre o reala dezvoltare economica in lipsa unui sistem legal care sa functioneze eficient, sprijinit de o justitie independenta.
Stat cu o democratie solida si recunoscuta, Canada a reusit sa-si construiasca un sistem juridic bine articulat, fata de care nu pot decat sa imi exprim o sincera apreciere.
Am invatat ca nu te poti apropia de Justitie si nu poti discuta despre aceasta ca si cand ai fi doar un spectator si nu un participant interesat de buna ei functionare. Creata de oameni pentru a fi pusa in slujba oamenilor, Justitia ar risca sa-si piarda sensul daca ne-am permite, fie si pentru o clipa, sa uitam ca in discutie se afla soarta semenilor nostri.
Justitia nu poate utiliza un standard cu doua fete. Ea este si trebuie sa fie aceeasi pentru toata lumea, indiferent de pozitia sociala si politica. Din acest punct de vedere, justitia canadiana ilustreaza elocvent o realitate pe care si noi dorim sa o construim, in Romania.
Teologul american Reinhold Niebuhr observa ca exista in om o capacitate si o nevoie de dreptate, care fac democratia posibila, in vreme ce inclinatia omului spre injustitie face democratia necesara.
Poporul roman a cunoscut aproape o jumatate de secol drama unui sistem totalitar, in care Justitia a fost considerata un instrument al regimului, in timp ce magistratii, carora li se luase pana si dreptul de a purta roba, au fost deseori obligati sa participe la farse judiciare care au compromis insasi ideea de dreptate. Nu este de mirare, deci, ca binele public si lupta permanenta pentru consolidarea democratiei si pentru apararea drepturilor cetatenilor reprezinta prioritatea numarul unu in noua Romanie. Demersul legitim pentru integrarea in structurile europene si nord-atlantice este un act constient si voluntar care reprezinta dezideratul major al natiunii romane.
Sprijinul pe care il poate oferi Canada Romaniei este, in acest sens, cu atat mai pretios. In conditiile in care si Romania, si celelalte state democrate foste comuniste se confrunta cu realitatea cruda a coruptiei si crimei organizate, o colaborare intre autoritatile judiciare si specialistii in drept canadieni si romani se arata a fi nu doar necesara, ci si benefica pentru tarile noastre.
Romania a demonstrat si continua sa demonstreze ca are vointa politica si totala disponibilitate de a lupta impotriva coruptiei si crimei organizate. Prin pozitia ferma adoptata pe plan international, statul roman a aratat ca timpul abordarilor teoretice a trecut si ca victoriile obtinute vor fi consolidate, atat printr-o actiune concertata a comunitatii internationale, cat si prin impartasirea cunoasterii si experientei fiecarui stat. Acordul trilateral de cooperare in lupta impotriva terorismului, a crimei organizate, a traficului ilegal de droguri, de substante psihotrope, a spalarii banilor murdari, a traficului de arme si persoane, semnat de presedintii Romaniei, Turciei si Bulgariei la 15 aprilie 1998, este o dovada elocventa in acest sens.
Pilon de stabilitate si securitate in aria sud-est-europeana, Romania a asezat in centrul actiunilor sale pe plan regional si international lupta impotriva coruptiei si crimei organizate. Ea depune eforturi pentru extinderea practicii acordurilor de tipul trilateralei romano-turco-bulgare la alte state din regiune si actioneaza pentru dezvoltarea colaborarii in acest domeniu cu toti vecinii si toate statele interesate.
Proiectul privind infiintarea la Bucuresti, cu sprijin international, a Centrului regional SEECI (South East European Cooperation Initiative) de lupta impotriva coruptiei si crimei organizate si crearea unui Institut de studii pentru prevenirea coruptiei si crimei organizate demonstreaza aprecierea pozitiei Romaniei, a rolului pe care si l-a asumat si pe care este hotarata sa il joace in acest domeniu.
Semnarea Tratatului de asistenta judiciara in materie penala intre Romania si Canada va contribui, fara indoiala, la actualizarea cadrului juridic bilateral in conformitate cu practica statelor democrate si la intensificarea colaborarii intre tarile noastre in domeniul juridic.
De o deosebita importanta sunt acordurile in materie de adoptii internationale, incheiate intre Comitetul Roman pentru Adoptii si organismele similare din provinciile Ontario si Quebec. Legea cu privire la adoptii, pe care am promulgat-o recent, este o dovada a alinierii legislatiei romane la normele internationale in materie si va permite inlaturarea abuzurilor care s-au manifestat in trecut in acest domeniu.
Drumul colaborarii bilaterale este deschis. Ne ramane sa-l continuam prin noi acorduri de asistenta si cooperare in domeniul juridic, cultural, economic. Sunt convins ca vom sluji astfel, deopotriva, interesele Romaniei si ale Canadei.

Reuniunea de astazi, consacrata semnarii Cartei Organizatiei Cooperarii Economice a Marii Negre ne ofera satisfactia de a constata ca efortul comun al statelor participante la CEMN s-a concretizat prin institutionalizarea structurii de cooperare regionala pe care am conceput-o acum sase ani.
Prin aceasta Carta, vointa politica comuna a statelor din zona confera CEMN dimensiunea constitutionala si institutionala necesara transformarii acesteia in organizatie economica regionala. De aceea, ceremonia semnarii Cartei de la Yalta nu este doar o cotitura istorica in evolutia cooperarii economice in bazinul Marii Negre, ci, mai ales, un nou start pentru consolidarea legaturilor traditionale si a oportunitatilor curente si de perspectiva care faciliteaza conectarea intregii Europe la zona Caspicii, Asiei Centrale si Orientului Mijlociu. Am speranta ca parlamentele tarilor noastre vor acorda prioritatea cuvenita ratificarii Cartei si acest proces de cooperare va continua si se va adanci in perspectiva functionarii depline a Organizatiei.
Conferirea unui nou statut va consolida prestigiul CEMN in raporturile cu alte organizatii si institutii economice si financiare internationale. Din perspectiva Romaniei, exista premise favorabile cresterii rolului OCEMN in viitorul apropiat, in cooperarea economica si politica in plan european si global.
Dintre multiplele programe si proiecte de cooperare lansate in cadrul CEMN, Romania este interesata cu prioritate in participarea la eforturile de construire a unei infrastructuri moderne pentru livrarile masive de petrol, gaze naturale si marfuri din regiunea Marii Caspice catre Europa de Vest, via Marea Neagra. Asa cum am afirmat si cu alte ocazii, Romania are capacitatea tehnica si financiara pentru a participa la acest grandios proiect si si-a exprimat interesul pentru participarea la programul TRACECA si in alte variante decat cele luate in discutie pana acum.
Tara mea este interesata de proiectele care vizeaza interconectarea retelelor electrice, combaterea poluarii in zona Marii Negre, promovarea cooperarii intre intreprinderile mici si mijlocii, dezvoltarea turismului, intensificarea actiunilor concertate pentru combaterea terorismului, crimei organizate, traficului ilicit de arme si stupefiante.
Ca parte a constructiei unei noi arhitecturi europene, Romania subscrie la initiativa de creare a unei zone de comert liber in spatiul OCEMN. Instituirea unei asemenea zone reprezinta un proces de durata, implicand incheierea de aranjamente bilaterale de comert liber intre statele participante, precum si acorduri bilaterale de liber schimb intre tarile membre ale OCEMN si Uniunea Europeana.
Orice pasi facuti in aceasta directie ar reprezenta si un semnal limpede dat comunitatii internationale, cu precadere investitorilor straini, ca in zona noastra exista conditii propice pentru abordarea pragmatica a obiectivelor de interes comun, ca si pentru implementarea programelor asumate in comun.
Romania considera necesar ca, in evolutia OCEMN, sa fie mentinut si chiar accentuat caracterul permeabil si flexibil al acestei structuri, ca un spatiu de colaborare deschis eforturilor multilaterale, inclusiv prin atragerea unor tari din afara zonei Marii Negre.
Colaborarea cu alte structuri subregionale, cu Initiativa Central-Europeana (ICE), Initiativa de Cooperare in Europa de Sud-Est (SEECI), procesul Royaumont, Initiativa Mediteraneana, Consiliul Baltic, este necesara, as spune chiar obligatorie, in perspectiva transpunerii in practica a proiectelor comune din domeniul infrastructurilor de transport, comunicatii si energie.
Dialogul cu organizatiile si institutiile economice si financiare internationale, care au manifestat interes pentru CEMN, trebuie continuat. In relatiile cu Uniunea Europeana, CEE/ONU, ONUDI, OMC, BERD, BEI, vor trebui intensificate actiunile de cunoastere si valorificare a experientei si potentialului de asistenta tehnica ale acestora, ca si a disponibilitatii de a participa la realizarea proiectelor de cooperare economica din zona Marii Negre. In acest sens, evidentiez importanta deciziei OMC de a contribui la procesul de realizare a unei zone de comert liber in spatiul CEMN.
Adancirea procesului de consultare si cooperare in plan intra-regional si inter-regional este benefica pentru fiecare stat semnatar al Cartei Organizatiei noastre. Romania este convinsa ca abordarea pragmatica a cooperarii in bazinul Marii Negre va contribui si la realizarea unui dialog politic subscris dezideratului bunei vecinatati, iar investitiile in programe si proiecte de dezvoltare in regiune vor reprezenta, in acelasi timp, investitii in viitorul stabilitatii, securitatii si pacii intregului continent european.
Tara mea va participa activ la acest efort solidar de realizare a unei zone a prosperitatii si stabilitatii in regiunea Marii Negre si dincolo de ea.

Sunt aici pentru a propune o afacere buna statelor americane si marilor companii private interesate. Cine nu este interesat sa faca o afacere buna? Daca exista oportunitati. Iata cinci argumente pentru oportunitatea de a investi in Romania.
Pozitia geopolitica
Romania este situata exact in centrul Europei si la egala distanta, 2.500 de kilometri, de Muntii Urali, de Coasta Atlanticului si de Nordul Peninsulei Scandinave. Prin pozitia sa geografica, tara mea se afla la incrucisarea a doua axe transcontinentale: dinspre Nord spre Mediterana, Drumul ambrei, strabatut de aproape 6.000 de ani de calatorii si transportatorii veniti din Scandinavia la Marea Egee, iar dinspre Est spre Vest, Drumul matasii, pe unde, inca din vremea Imperiului Roman, bogatiile fabuloase ale Extremului Orient veneau in Europa.
Aceste magistrale ale traditiilor comerciale reprezinta o conexiune vitala pentru secolul XXI, astfel ca in Romania se vor intersecta trei coridoare europene de transport combinat – naval, rutier si feroviar.
Este de ajuns sa privim pozitia Romaniei pe harta Europei pentru a observa ca ea ofera cel mai scurt traseu, cu relieful cel mai putin accidetat, pentru transportul hidrocarburilor dinspre Coasta de Vest a Marii Negre spre Europa Centrala si de Vest.
Astazi toata lumea stie ca resursele energetice descoperite in zona Caspica reprezinta o enorma rezerva pentru mileniul urmator, complementara surselor traditionale din Nordul Europei sau din zona Golfului Persic. Deja marile companii petroliere transnationale sunt implicate direct, cu investitii masive, in cadrul consortiilor formate in regiune pentru explorarea si exploatarea zacamintelor. Acum, principalul obstacol in calea utilizarii efective a acestor resurse nu este obtinerea concesiunilor sau finantarea diferitelor operatiuni, ci deschiderea unei rute sigure de transport international pentru titei si gaze catre beneficiari, avand in vedere faptul ca Marea Caspica este o mare inchisa.
Capacitate de transport si prelucrare
Romania dispune de sisteme de conducte care formeaza cea mai complexa retea de legaturi intre sursele de titei din tara si din import, numeroase rafinarii, combinate petrochimice si piata interna pentru produse petrochimice. Mai mult, Romania are o traditie solida si o experienta recunoscuta in domeniul industriei petroliere si petrochimice, cat si know-how-ul necesar. Ea dispune astazi de zece rafinarii pentru prelucrarea complexa a titeiului, cu o capacitate de prelucrare instalata de peste 34 de milioane tone pe an.
Capacitatile de rafinare si de petrochimie romanesti au un important potential instalat excedentar, care poate fi reactivat cu investitii minime, in conditii de avantaje considerabile fata de tarile din zona. De pilda, indicele de complexitate al prelucrarii de la noi este cel mai ridicat din tarile Europei Centrale si de Est, fiind comparabil cu cel din SUA sau din Europa Occidentala.
In sfarsit, dar nu in ultimul rand, Guvernul Romaniei a creionat un intreg sistem de zone libere pe cursul inferior al Dunarii si pe litoral, ceea ce face ca depozitarea, tranzitul si chiar productia pentru export sa fie mult inlesnite.
O piata atractiva
Romania ofera o piata relativ importanta, cu 23 de milioane de consumatori, iar, prin pozitia pe care am evocat-o, ea este si centrul virtual al unei emerging market de peste 300 de milioane de clienti. Intr-adevar, Romania – cu un climat de afaceri pozitiv si dinamic, – este locul ideal pentru a instala o investitie capabila apoi sa iradieze in zona imediat invecinata, fie ca este vorba de Ucraina sau Republica Moldova, fie ca este vorba de tarile din Sud-Estul Europei.
Adevarata placa turnanta a regiunii in care se afla, Romania nu ofera doar facilitati materiale, ci si un sistem de relatii amicale, de cooperare si complementaritate cu fiecare dintre tarile vecine.Prin dubla sa postura, de membra a Acordului Central European de Liber Schimb (CEFTA) si de membru fondator al organizatiei Cooperarea Economica la Marea Neagra (CEMN), Romania este principalul canal de comunicare dintre cele doua zone. Acordurile de liber schimb asigura fluiditatea traseelor comerciale, in vreme ce un intreg sistem de conventii asigura un cadru juridic functional necesar oricarei afaceri regionale.
Privatizare dinamica
Un alt motiv important care va trezi interesul pentru investitii in Romania, este acela al unei economii in curs de privatizare, unde capitalul investit permite nu numai o participare, ci si un control direct al dezvoltarii in conditii reciproc avantajoase.
Dispunand inca de oportunitati importante, de la privatizarea telefoniei si a postei la cea a capacitatilor de prelucrare a titeiului; de la bancile comerciale la componente ale marilor furnizori si distribuitori de energie, Romania asteapta cu incredere aportul investitorilor strategici, dar si initiativa firmelor de nivel mediu, dinamice si increzatoare in viitorul nostru comun.
Legea privatizarii a fost simplificata recent, legislatia referitoare la investitii acorda facilitati investitorilor seriosi, nivelul impozitului pe profit este dintre cele mai avantajoase din Europa.
Reforma institutiilor a inceput sa limiteze efectele birocratiei, iar lupta ferma pe care o duce Guvernul pentru combaterea coruptiei contribuie la crearea unui climat de afaceri sanatos si transparent. In fine, dar nu in ultimul rand, toti oamenii de afaceri prezenti in Romania remarca faptul ca resursele umane disponibile aici – lucratori, cei mai multi calificati si cu o mare capacitate de perfectionare, ingineri, bine pregatiti si dinamici, ca si tineri manageri – sunt resurse de calitate, cu   o reala capacitate de a se devota profesiei si intreprinderii.
Stabilitate politica
Evolutiile ultimilor ani demonstreaza ca Romania este o democratie stabila si functionala, cu o politica externa responsabila si previzibila. Autoritatile alese in mod liber si democratic sunt respectate, programul de reforma si privatizare se bucura de sustinerea celei mai mari parti a populatiei, Guvernul se sprijina pe o majoritate confortabila in Parlament iar sindicatele sunt deschise dialogului si reformelor.
Tara mea s-a afirmat, in ultimul timp, ca un pol de stabilitate regionala si ca un factor de promovare a cooperarii intre state, chiar si in imediata vecinatate a unei zone marcate inca de conflicte. Romania a adus o contributie majora la stabilitatea din zona prin tratate bilaterale, ca si printr-o retea de acorduri trilaterale – cu Ucraina si Polonia; cu Bulgaria si Turcia; cu Ucraina si Moldova, care asigura calmul si cooperarea pentru securitate si prosperitate comuna.
Acestea sunt cele cinci argumente pentru care, daca as fi om de afaceri, as veni sa lucrez in si cu Romania. Va recomand sa-i ascultati in continuare pe specialistii nostri.
Va invit, totodata, sa va propuneti o vizita in Romania. Dincolo de cifre, dincolo de detaliile tehnice specifice expunerilor, veti avea prilejul sa descoperiti o tara frumoasa, cu oameni educati si primitori. Aceasta este numai o precizare necesara si nu neaparat un nou argument – de data aceasta, pentru a investi in turism. Si, totusi, de ce n-ar fi chiar un argument?

Resursele energetice descoperite in zona Caspica reprezinta o enorma sursa de siguranta pentru mileniul urmator, complementara resurselor traditionale din Nordul Europei sau din Golful Persic.
Marile companii petroliere transnationale sunt implicate deja direct, cu investitii masive, in cadrul consortiilor formate in regiune pentru explorarea si exploatarea zacamintelor. Principala dificultate in utilizarea efectiva a acestor resurse nu o constituie acum obtinerea concesiunilor sau a finantarilor, ci deschiderea unei rute sigure de transport pentru titei si gaze, tinand cont ca Marea Caspica, asa cum se vede pe orice harta, este o mare inchisa.
Oferta romaneasca se refera la deschiderea unei rute de transport care sa foloseasca portul romanesc Constanta drept cap de pod pentru zona europeana. Hidrocarburile care vor ajunge in acest port, prin Marea Neagra, ar urma sa fie transportate mai departe prin conducte, dar si pe alte cai, pentru ca exista deja o retea complexa de cai  ferate si rutiere, catre beneficiarii din Europa Centrala si de Vest.
Ruta Constanta prezinta avantaje evidente fata de alte trasee luate pana acum in considerare.
Este de ajuns sa identificam Romania pe harta, pentru a observa ca are o pozitie extrem de avantajoasa. Se afla exact in centrul Europei, la 2500 de km de Scandinavia, de coasta europeana a Oceanului Atlantic si de muntii Ural si la 1000 de km de Cipru. Pe de alta parte, este suficient sa localizam Romania in bazinul Marii Negre ca sa ne dam seama ca ruta de transport propusa este cea mai scurta si, in acelasi timp, lipsita de orice dificultati de relief. Fata de alte trasee propuse in zone cu relief muntos, accidentat, coridorul de transport prin Romania traverseaza o zona de campie, o zona de ses.
Magistralele comerciale care se intersecteaza in Romania sunt extrem de vechi. Magistrala comerciala Nord-Sud, care leaga Scandinavia de Marea Egee, urmeaza asa-numitul Drum al Ambrei, utilizat de 6000 de ani. Ea se intersecteaza pe teritoriul Romaniei cu alta magistrala straveche pe directia Est-Vest, care lega China de Spania, strabatand Asia continentala si Europa, pe asa-numitul Drum al Matasii, cunoscut de 3000 de ani. Aceste axe ale traditiilor comerciale constituie o conexiune esentiala si pentru secolul XXI.
Trei coridoare europene de transport, aprobate la Conferinta de la Helsinki, includ Romania: Coridorul numarul patru, care pleaca de la Berlin, trece prin Cehia si Ungaria pentru a ajunge in portul Constanta, la Marea Neagra; Coridorul numarul noua, care porneste din Finlanda, trece prin Polonia, Ucraina, Romania, pentru a ajunge la Marea Egee, la Alexandropolis si Coridorul numarul sapte, un coridor navigabil, pe Dunare, care se preconizeaza sa fie dublat de un coridor de transport rutier.
Romania, ca tara cu iesire la mare si cu un port important, are avantajul de a fi legata, prin aceasta mare si apoi, prin Marea Egee si prin Marea Mediterana, de Oceanul Planetar. In acelasi timp, pe cursul natural al Dunarii si prin Canalul Dunare – Rin exista o legatura directa intre portul Constanta si portul Rotterdam. Acest drum navigabil ajunge foarte aproape de Bucuresti si trece apoi prin alte trei capitale europene: Belgrad, Budapesta si Bratislava.
Al doilea argument se refera la infrastructuri. Constanta este, cum spuneam, cel mai mare port la Marea Neagra, cu o capacitate importanta de operare a marfurilor, inclusiv a petrolului. Din Constanta, marfurile calatoresc pe apa, pe canalul romanesc Marea Neagra – Dunare, si apoi pe artera navigabila transeuropeana Dunare – Main – Rin. Pentru extinderea portului Constanta, se afla in diverse stadii de negociere dezvoltari de capacitati de operare cu gaze naturale lichefiate si produse petroliere.
In acelasi timp, Guvernul roman deruleaza un program complex de dezvoltare a unor retele de zone libere la Marea Neagra, inclusiv Constanta si de-a lungul Dunarii, la Sulina, Galati, Braila, Giurgiu, prin care se vizeaza si dezvoltarea unor capacitati industriale.
Sistemul energetic romanesc dispune de o vasta infrastructura de transport si distributie a energiei electrice. In perspectiva conectarii la reteaua vest-europeana, sunt in curs de realizare noi legaturi si lucrari de modernizare capabile sa faciliteze tranzitul de energie in conditii corespunzatoare. Capacitatile de productie instalate sunt, in acest moment, superioare consumului intern, astfel ca Romania poate deveni exportator de energie electrica in zona, ceea ce inseamna, totodata, capacitate de absorbtie a unor fluxuri sporite de hidrocarburi.
In domeniul gazelor naturale, in Romania opereaza deja o ruta de transport Nord – Sud, din Federatia Rusa spre Bulgaria, Turcia si Grecia. Aceste interconexiuni se vor dezvolta prin crearea unor legaturi noi, pe directia Est – Vest si cresterea semnificativa a capacitatii conductelor existente si, mai ales, a capacitatilor de depozitare.
Romania ar putea asigura si transportul gazelor naturale dinspre Marea Caspica catre pietele central- si vest-europene, inversand sensul actual al transportului, care trece prin Turcia.
Romania are posibilitatea de a utiliza structuri existente pentru stocarea unor mari cantitati de gaze naturale, atunci cand transportul este dificil din cauza temperaturilor foarte scazute. De asemenea, va putea prelua transportul gazelor naturale de la Marea Caspica spre Europa Centrala si de Nord. Deocamdata, interesul Turciei este legat de posibilitatea de a avea acces imediat la transportul de gaz metan din Nord spre Sud. Dar, in momentul in care Turcia ar fi conectata la retelele transcarpatice, conducta existenta poate fi folosita in sens invers, pentru a aduce gazul in Europa Centrala si de Nord intr-un moment in care s-ar diminua rezervele din zona scandinava.
Romania poseda sisteme de conducte care formeaza cea mai complexa retea de legaturi intre sursele de petrol romanesti si cele din import, dispune de un sistem complex de rafinarii, de combinate petrochimice si, bineinteles, de o piata interna pentru produse petrochimice.
Un al treilea argument tine de traditiile romanesti in domeniu. Ele privesc toate elementele legate de productia de petrol si gaze. Romania si Statele Unite au fost primele tari care au inceput, simultan, productia industriala de petrol.
Exista o traditie de peste 100 de ani in prospectiunea, explorarea si exploatarea petrolului, precum si o traditie mai recenta, dar la fel de importanta, in prelucrarea produselor petroliere si a gazelor. Exista, prin urmare, un know-how care poate fi transferat.
Invatamantul superior in domeniile geologie, petrol si gaze,  petrochimie a ajuns la un nivel inalt de calitate si a pregatit, in ultimii 35 de ani, specialisti pentru aproape toate continentele. Sub egida ONU, s-au organizat cursuri postdoctorale inca din anii ’70–’80.
Cele zece rafinarii pentru prelucrarea complexa a titeiului au o capacitate de 34 de milioane tone pe an. In prezent sunt prelucrate 22 de milioane, restul capacitatilor fiind trecute in conservare.
Capacitatile romanesti de rafinare si petrochimie au si ele un important potential instalat excedentar care poate fi reactivat cu investitii minime si avantajoase, comparativ cu tarifele din zona. Un exemplu in acest sens este investitia facuta de LUKOIL la una dintre rafinariile romanesti, unde se aplica acum un program eficient de modernizare.
Indicele de complexitate al prelucrarii petrolului si gazelor este cel mai ridicat din tarile Europei Centrale si de Est, fiind comparabil cu cel din SUA si din Europa Occidentala.
Aceasta traditie si aceasta experienta a Romaniei in domeniul petrolului si al gazelor naturale pleaca de la existenta unor zacaminte proprii care a determinat construirea de magistrale de transport, retele de distributie si capacitati de depozitare.
Al patrulea si ultimul argument pe care il aduc in sprijinul ofertei mele este cel al stabilitatii politice. Exista o maxima binecunoscuta printre cei care opereaza in transportul resurselor energetice: Conductele trec prin zone stabile si acolo unde trec conducte de transport de petrol si gaze, ele aduc stabilitate. Or, evolutiile din ultimii ani demonstreaza ca Romania este o democratie functionala, stabila, cu o politica externa responsabila si previzibila.
Tara mea s-a afirmat in ultimul timp ca un pol de stabilitate regionala si ca un factor de promovare a consensului intr-o parte a lumii marcata inca de conflicte. Relatiile bilaterale cu tari vecine au depasit nivelul de buna vecinatate pentru a deveni relatii prietenesti si de cooperare. S-au stabilit relatii excelente cu tarile din Caucaz si Asia Centrala. Recenta Conferinta a Organizatiei Cooperarii Economice la Marea Neagra a consfintit Carta acestei organizatii si a pus inca o data in evidenta legaturile bune care exista acum intre statele membre din partea de vest a Marii Negre, din zona Marii Caspice si din Asia Centrala.
Romania a promovat stabilitatea in zona atat prin tratatele sale bilaterale cu Ungaria si cu Ucraina, cat si prin acorduri trilaterale pe multiple planuri. In 1997 am initiat trilaterala cu Ucraina si Polonia, dupa care au urmat trilateralele cu Ucraina si Republica Moldova; cu Bulgaria si Turcia; cu Bulgaria si Grecia.
Romania este cu adevarat un pamant privilegiat.

Romania este profund interesata de tema acestei Sesiuni Speciale a Adunarii Generale a Natiunilor Unite, consacrata luptei impotriva traficului de droguri, o initiativa substantiala pe care o salut. Primejdiilor, pe care le comporta pentru orice stat din lume traficul si consumul de droguri, li se adauga, in contextul specific fostelor tari comuniste, central- si est-europene, riscul grav al unei adevarate instapaniri a retelelor criminale asupra parghiilor esentiale pentru constructia noilor democratii din aceasta parte a lumii.
Intr-adevar, odata eliberate de constrangerile dictaturii comuniste, statele din Europa Centrala si de Est au devenit brusc vulnerabile: viteza cu care organizatiile criminale au pornit la cucerirea acestor noi teritorii contrasteaza pregnant cu ritmul – obiectiv mai lent – al constructiei institutionale. Barierele, pe care le poate opune statul de drept acestei mondializari perverse si toxice a crimei organizate, sunt inca insuficiente, legislatia este lacunara, reactiile societatii sunt inca timide.
Confruntate cu primejdii pana de curand absente sau necunoscute, societatile noastre, si asa profund bulversate, risca grave derapaje in absenta unei reactii energice si concertate. Iata de ce statul roman a declansat o tripla actiune de auto-aparare – prin perfectionarea legilor, prin reforma institutiilor, prin actiuni educative pentru prevenirea raspandirii toxicomaniei, in special in randul tineretului.
Romania a adoptat toate programele Natiunilor Unite de lupta anti-drog, tot asa cum va adopta fara ezitare si rezolutiile prezentei reuniuni. Noi consideram ca numai printr-o cooperare internationala acest flagel international al extinderii productiei, traficului si consumului de droguri poate fi impiedicat. Din acest motiv, am actionat permanent nu numai in interiorul tarii, dar si in stransa colaborare cu tarile vecine. Am ameliorat si armonizat legile – si in acest sens ajutorul expertilor ONU ne-a fost deosebit de util.
Dupa schimbarea politica de la sfarsitul anului 1996, Romania s-a implicat in lansarea unor strategii regionale de lupta contra traficului de droguri, ale carei rute ameninta sa se permanentizeze in regiune si sa transforme tarile din Estul Europei din zone de tranzit in piete de desfacere.
Doua acorduri trilaterale cu tarile vecine, Bulgaria si Turcia, Moldova si Ucraina, sunt deja in vigoare. Un acord trilateral cu Bulgaria si Grecia este pe cale de a fi incheiat, ca si alte acorduri, bilaterale, cu majoritatea tarilor din Europa Centrala si Est. Elementul central al acestor acorduri – mai ales al celui incheiat cu Turcia si Bulgaria – il constituie cooperarea in cadrul unor programe de protectie contra crimei organizate.
Anul acesta chiar, Bucurestiul va fi gazda conferintei regionale consacrata combaterii traficului de droguri, avand drept oaspeti personalitati din tarile Europei de Rasarit, precum si reprezentanti ai principalelor organisme internationale specializate.
As aminti, de asemenea, deosebita importanta a crearii, tot la Bucuresti, a Centrului regional de lupta impotriva coruptiei si crimei organizate, patronat de Initiativa de Cooperare Sud-Est Europeana.
Initiativele de cooperare regionala raspund, deopotriva, la doua imperative: al eficacitatii actiunii de cooperare informationala si al functionalitatii sistemului transfrontalier de control. S-a calculat ca re-zultatele obtinute prin cooperarea mai multor parteneri sunt mult mai rapide si mai eficiente decat cele posibile in cadrul unor acorduri bila-terale.
Imperativul functionalitatii sistemului multinational de control raspunde cerintei de a asigura continuitatea actiunilor de cooperare. Numai daca stabilim bariere complementare si succesive in calea traficului ilicit ii putem controla fluxurile. Daca traficantii trebuie sa infrunte 6–7 politii de frontiera care coopereaza si-si comunica informatiile cu regularitate, le va fi tot mai dificil sa scape de controalele bine tintite impotriva retelelor criminale. Nu este vorba sa obtinem frontiere etanse – ceea ce, in lumea de azi, ar fi o sinucidere – ci, dimpotriva, sa gestionam o fluiditate crescanda a circulatiei bunurilor licite si a oamenilor cinstiti, strangand cu severitate plasa menita sa-i opreasca pe criminali.
Securitatea, prosperitatea si pacea pe care le imaginam ca piloni ai secolului XXI vor fi realizabile doar daca suntem inca de pe acum capabili sa actionam in numele lor si sa le deschidem calea. In aceasta perspectiva, as dori sa salut initiativa Presedintelui Statelor Unite ale Americii in directia unor politici globale de reprimare a criminalitatii internationale. Romania va adera la aceasta initiativa fara rezerve, actionand pentru promovarea si aplicarea unor strategii similare la nivel national si regional.
Avem astazi sansa de a consacra o politica globala anti-drog si un tip de comunicare umana fara precedent, pentru combaterea marilor riscuri care ameninta vigoarea si vitalitatea societatii mileniului III. Acest tel  este accesibil, daca vom sti cum sa ne unim.

Imi este dat sa redeschid azi, in calitate de Presedinte al Romaniei, catedra „Nicolae Iorga”, de istorie si civilizatie romaneasca, a prestigioasei Columbia University.
Spatiul universitar si cel politic nu constituie doua universuri complet separate, lipsite de conexiuni si interactiuni. Experienta mea personala poate dovedi existenta legaturilor dintre sfera academica si lumea politica. Prin profesia mea, sunt geolog. Cetatenii Romaniei mi-au incredintat una din demnitatile cele mai incarcate de responsabilitati ale vietii politice. E adevarat ca, la o prima vedere, nu exista aproape deloc puncte de intalnire intre aceste doua domenii de activitate. Totusi, cred ca, in calitate de om politic, datorez mult profesiei mele.
Ca geolog, m-am obisnuit sa recunosc valoarea timpului, am invatat sa cunosc greutatea trecutului. Ca om politic, am datoria de a cunoaste prezentul si de a-l aprecia prin ceea ce are el mai de pret: fiinta umana, centru si subiect al oricarei politici responsabile. In calitate de geolog, am capatat obisnuinta de a lucra cu duratele lungi, cu obiecte aproape imuabile; in calitate de om politic, ma straduiesc sa acord intreaga mea atentie subiectelor dinamice si schimbatoare care sunt oamenii. Ca geolog, am datoria de a recupera trecutul, ca om politic, mi-am asumat raspunderea de a proiecta viitorul. Marea dificultate a unei politici umaniste, in acest timp al unor multiple rascruci, tine de coincidenta acuta a ceea ce este definit in Cartea Sfanta ca timp al daramarii si ca timp al zidirii. Cum sa vorbesti ca om politic, ca geolog, despre un timp al daramarii, pastrand tot ceea ce omul a zidit bine si la timpul sau? Este greu, dar trebuie incercat pentru ca noile zidiri sa aiba o temelie puternica si durabila.
Istoria, pe care o celebram astazi prin inaugurarea catedrei „Nicolae Iorga”, opereaza cu durate mai scurte decat cele care imi sunt familiare ca geolog, dar si mult mai lungi decat cea pe care trebuie sa o infrunt ca om politic. Mi se pare, de aceea, ca lectia istoriei, ca disciplina de studiu si cercetare, este lectia sintezei si a echilibrului. Nadajduiesc ca studentii americani care vor studia aici istoria si civilizatia romaneasca vor intelege ca aceasta istorie si aceasta civilizatie reprezinta, ele insele, un produs de sinteza. O sinteza si o punte de legatura, prin echilibru, intre Europa Centrala, Europa de Est si Europa de Sud-Est.
As vedea in eponimul catedrei care isi reia acum activitatea sensul ultim al istoriei spatiului romanesc: un loc al confluentelor si al beneficei uniuni a ideilor si experientelor in efervescenta unei creativitati capabile sa traverseze timpul si sa jaloneze spatiul istoric. Meditand la experintele trecutului, intelegem mai bine ce reprezinta civilizatia romaneasca in Europa si in lume. A fost un avanpost al civilizatiei latine la hotarele Imperiului roman si a fost o citadela a Europei crestine impotriva expansiunii otomane. Dar a fost si un spatiu al sintezelor fertile, care retin atentia tocmai pentru ca se regasesc, in termeni moderni, in destinul tarii mele, la hotarul a doua milenii.
Cea dintai este aceea care inscrie spatiul civilizatiei romanesti in aria Europei Centrale. Istorice legaturi cu Ungaria si Polonia, ca si prezenta unor puternice enclave de civilizatie maghiara si germana in sudul Transilvaniei au modelat intr-o forma durabila elemente esentiale de civilizatie care sunt si astazi premisa unei inserari firesti si armonioase a spatiului romanesc in noul tip de relatii dintre tarile Europei Centrale. Raporturile de colaborare privilegiata ale Romaniei cu Polonia, Ungaria si Republica Ceha ofera tarii mele o deschidere esentiala catre intreg spatiul european, in care, dupa ce Zidul Berlinului a fost darimat, toate aceste tari doresc sa se integreze. Romania isi manifesta ferm vointa de integrare in structurile europene si euroatlantice – vazute ca o constructie a cooperarii economice, politice si militare, dar si ca purtatoare ale unor valori perene pe care Romania le recunoaste si le respecta.
A doua mare sinteza este aceea pe care civilizatia romaneasca nu a incetat sa o realizeze intre Europa Centrala si Europa de Sud. Nicolae Iorga este creatorul conceptului istoric al Europei de Sud-Est, care s-a dovedit a fi extrem de modern. Apropiata de Balcani, dar necuprinsa in spatiul acestora, Romania reprezinta la nord de Dunare un spatiu de legatura cu centrul continentului. Vocatia sud-est-europeana a Romaniei se manifesta azi tot mai evident, ea fiind un factor de echilibru si un culoar de comunicare si dialog intre Europa de Vest si lumea inca sfasiata de conflicte a Balcanilor. Relatiile excelente pe care romanii au stiut sa le dezvolte cu popoarele din zona stau azi la baza a numeroase initiative de cooperare regionala. Voi cita exemplul cooperarii in combaterea criminalitatii organizate, prin acordurile trilaterale intre Romania, Turcia si Bulgaria, intre Romania, Grecia si Bulgaria, ca si prin crearea, la initiativa SUA, a unui centru regional, la Bucuresti, pentru combaterea criminalitatii organizate prin cooperare intre tarile Europei de Sud-Est.
Al treilea spatiu de sinteza la care ma voi referi este acela al Marii Negre. Romania este unul dintre cele sapte state riverane ale acestei mari care a jucat o vreme un rol aparte in istoria imperiilor – Roman, Bizantin si Otoman. Spatiul pontic a fost o cale de comunicare, prin Mediterana, cu intregul Levant, dar si cu Serenissima Republica a Venetiei si orgolioasa Genova. Marea Neagra a fost un creuzet in care legendele antichitatii grecesti, traditia imperiala bizantina, cutuma tatara, mandrele civilizatii ale Caucazului, vijelioasa expansiune turca si traditia traco-romana reprezentata de valahi si moldoveni s-au intrepatruns intr-un univers de cultura cu o unicitate fascinanta. Azi, Marea Neagra redevine, intr-un context modern, un spatiu al confluentelor. Ea va deveni, poate, in cateva decenii, dintr-o mare periferica, o artera maritima esentiala pentru acest nerv al economiei moderne care este transportul materiilor energetice. Conectata, prin portul Constanta, la spatiul ponto-mediteranean, dar legata, prin Dunare, de intreaga Europa pana la Rotterdam, Romania este, in acest context, o placa turnanta esentiala a marilor axe ale viitorului. S-ar putea spune ca materia insasi a istoriei devine directie a dezvoltarii durabile.
Prin intermediul stiintei, putem utiliza un limbaj comun. Prin dinamica sa, comunitatea stiintifica transcende granitele politice si frontierele naturale. Prin coeziune si efervescenta, comunitatea stiintifica este exemplul cel mai edificator al unei mondializari pozitive, fara exclusi si fara marginali.
Nu este vorba aici de vreun exces de orgoliu sau de vreo nostalgie a numerosilor universitari din actuala guvernare a Romaniei, incepand cu presedintele tarii, fata de lumea academica in care s-au format. Este vorba de o decizie politica majora in problema globalizarii, pe care Romania doreste sa o ia sub semnul exemplar al mondializarii pozitive a stiintei. Aceasta decizie implica un raspuns prealabil la o intrebare legitima: Cum va fi Romania mileniului urmator; va fi ea o tara care, precum in paradoxul lui Ahile si al testoasei, nu reuseste niciodata sa anuleze decalajele la care a fost condamnata in ultimele decenii, sau o societate care sare peste etape si incearca, prin dezvoltarea unor domenii de excelenta, sa se construiasca in parametrii unei modernitati proprii secolului XXI?
Exista in incremenirea careia Romania i-a fost supusa ceva care seamana cu ceea ce americanii numensc blessing in disguise, adica binecuvantare in nenorocire. Ea ar avea deci posibilitatea de a tinti, ca o tara distrusa de un razboi, spre cel mai modern nivel al tehnologiei si al performantei. Vointa de a porni pe aceasta cale este conditia necesara a unei adevarate modernizari. Dar Romania dispune si de conditia suficienta a acestei prefaceri, fiindca, in ciuda obstacolelor nenumarate, stiintele teoretice din Romania au ramas un domeniu performant. Paradoxul aparent al unei societati tot mai stagnante economic, dar in care mari spirite si-au gasit refugiul in stiinta si cultura, face ca Romania sa dispuna astazi de resursele intelectuale necesare dezvoltarii unor domenii de varf, de la computere la laseri si de la mecanica la aeronave. Faptul ca scoala romaneasca de matematici teoretice si aplicate, ca si cea de fizica sau de chimie sunt recunoscute de comunitatea stiintifica internationala ca domenii de excelenta; faptul ca generatii succesive de tineri au crescut in respectul artelor si culturii; faptul ca scoala istorica romaneasca, pe care personalitatea lui Nicolae Iorga a facut-o celebra, continua marea sa traditie; faptul ca forme dintre cele mai diferite de creativitate se manifesta cu un dinamism incurajator reprezinta tot atatea garantii ale unei asemenea dezvoltari. Am convingerea ca modernitatea secolului viitor va integra cunoasterea stiintifica si sensibilitatea, creativitatea si tehnologia de varf si ca – intr-un fel pe care azi doar il presimtim – va fi o lume in care discernamantul, luciditatea, imaginatia si rigoarea vor fi atu-uri ale progresului.
Mondializarea secolului urmator nu poate fi asimilata unor simple schimburi economice si nici omologarii, prin dinamica pietei libere, a produselor materiale celor mai competitive. Dincolo de acestea, globalizarea impune consacrarea unor valori universale, a unor bunuri simbolice. Aceasta inseamna cunoastere si recunoastere; apropiere si intelegere. Miscarea extraordinara in care cu totii suntem angajati nu trebuie sa ne faca sa uitam ca in spatele oricaror bunuri se afla fiinta umana.
In mod traditional, politica, arta a posibilului, este vazuta intr-un raport univoc cu prezentul conjunctural. Comunitatea academica este, intr-un anume fel, mai putin legata de prezent, materia cu care lucreaza fiind mai ales trecutul si viitorul. Trecutul si viitorul sunt impreuna si oarecum inseparabile. Si totusi, cred ca pot afirma ca exista o conjunctie posibila si necesara intre politica, inteleasa ca scop si aceasta relatie a stiintei cu un timp niciodata prezent. Fiind obligata sa faca fata prezentului, politica este datoare sa inteleaga si sa interpreteze trecutul pentru a putea imagina viitorul. Studiul trecutului este pura arheologie daca el nu dezvaluie un proiect uman, daca nu constituie, in ultima instanta, o amintire despre viitor.

Vreau sa multumesc Academiei Romane pentru invitatia si onoarea pe care mi-a facut-o dandu-mi posibilitatea sa fiu prezent aici, in aceasta zi de aniversare a 150 de ani de la revolutia pasoptista. Vorbesc cu toata sfiala in fata celor care trebuie sa se pronunte cu adevarat asupra unui astfel de eveniment: istorici, filosofi, literati, sociologi care, fara indoiala, vor analiza cu competenta, in lumina prezentului, acel moment al trecutului. In acelasi timp, va vorbesc cu obligatia de a da amploarea necesara si dincolo de forumul academic, in societatea romaneasca, acestui eveniment care a asezat un reper profund in istoria romanilor. Ne este dat anul acesta privilegiul de a marca asa cum se cuvine o aniversare importanta si reala. Spun aceasta pentru ca prea ades in ultimii ani ne-am oferit, in viata noastra publica, luxul unor manifestari aniversare de dragul ideii de a aniversa cu orice pret ceva, fie la intervale nesemnificative, fie in fata unor evenimente care nu impuneau neaparat asemenea abordari.
Un secol si jumatate de la revolutia pasoptista reprezinta un jalon important in scurgerea istoriei noastre, un moment de sarbatoare reala, care ne obliga la rememorarea faptelor si ideilor acelor inaintasi ai nostri care au pus bazele Romaniei intregite si moderne. Mai mult, este un moment in care se cuvine sa meditam la evenimentele istoriei noastre in timpul scurs de atunci si mai ales la faptele noastre de azi, dedicate aceluiasi scop: slujirea interesului national.
Cu 150 de ani in urma, la Iasi, la Blaj, la Islaz erau afirmate cu tarie revendicari romanesti circumscrise in jurul a trei idei fundamentale: unitatea nationala, libertatea civica si economica, si modernizarea Romaniei in consonanta cu spiritul european. 70 de ani mai tarziu, nasterea Romaniei Mari implinea in mare parte aceste idealuri, aseza natiunea in hotarele firesti si oferea o alta baza pentru dezvoltare, modernizare si afirmarea in plan european a propriilor valori.
De atunci, istoria noastra a cunoscut suisuri si coborasuri, clipe de glorie si ani de incercari dureroase, ani de constructie si decenii de stagnare. Dar, vreme de un secol si jumatate, ideile de la 1848 au ramas vii si actuale pentru fiecare noua generatie care a luptat in numele progresului national, fie ca a fost vorba despre economie, cultura, legislatie sau administratie. Aceste idei sunt vii si actuale si pentru generatiile de azi. Sub anumite aspecte, putem spune ca ele sunt mai vii si mai actuale decat oricand.
Astazi vorbim cu totii despre reforma economica. Dar ce oare inseamna reforma economica, daca nu afirmarea principiilor liberale care au fost exprimate clar, pentru intaia oara, acum 150 de ani? Fireste, odata cu trecerea timpului, economiile au evoluat, strategiile de dezvoltare sunt astazi infinit mai complicate, dar principiile de baza ale acelui liberalism economic pasoptist roman sunt cat se poate de actuale. Spun aceasta gandindu-ma in primul rand la principiul de baza al liberalismului – formarea si protejarea capitalului autohton.
Nu am ales la intamplare acest exemplu, pentru ca, preocupandu-ne in mod firesc de atragerea unor investitii straine, absolut necesare, facem inca mult prea putin pentru acea parte a economiei private romanesti in care banii investiti sunt ai romanilor. Si cred ca reforma urmatoarelor luni trebuie sa puna accentul pe capitalul romanesc, principalul temei al clasei de mijloc, care, la randul ei, este principala forta creatoare si principalul factor de stabilitate al unei tari. In 1848, din clasa de mijloc s-au ridicat multi pasoptisti, clasa de mijloc a aderat la
ideile pasoptiste si ea a fost cea care a beneficiat, in primul rand, de punerea in practica a principiilor pasoptiste, in deceniile urmatoare.
Vorbim astazi despre integrarea europeana. Cu 150 de ani in urma, Tarile Romane se inscriau firesc, fara valuri, fara monitorizari, in concertul european al revolutiei si al evolutiei. Revolutia romana de atunci nu a fost insa o implantare a unor idei de aiurea, expresia unei mode sau a radicalismului importat de cativa studenti veniti de la studii din marile capitale ale continentului.
Programele revolutionare au fost profund romanesti, abordand problemele care devenisera vitale pentru romani, fie ca era vorba despre situatia taranimii, a negustorilor sau a mestesugarilor, fie ca era vorba de statutul obligatiilor noastre externe.
In 1848, ideea revolutionara europeana a capatat nu numai haina, ci si suflet romanesc. Acum, in 1998, traim un fenomen similar. Integrarea in Uniunea Europeana si in NATO, din care trudim sa facem parte, nu sunt scopuri in sine. Indeplinirea conditiilor de acces in aceste organisme internationale presupune programe reformiste care sunt in interesul poporului roman: nasterea unei economii performante, a unei administratii eficiente, a unei armate moderne, a unui sistem de invatamant capabil sa garanteze generatii viitoare cu adevarat bine pregatite.
Am afirmat la Blaj, pe Campia Libertatii, cu cateva saptamani in urma, ca a face lucrurile bine este acum principala noastra indatorire, asa incat cetatenii romani sa se simta liberi, demni si siguri in tara lor, nu numai in virtutea unei istorii care ne leaga si in care ne gasim demnitatea, ci si, in egala masura, in temeiul a ceea ce Romania poate si trebuie sa reprezinte in aceasta parte a lumii: o tara europeana, o tara democratica, o tara care sa-si construiasca temeinic prosperitatea. Pentru aceasta aspiratie care reuneste majoritatea romanilor suntem datori sa ne unim si eforturile, si faptele.
In aceasta dimineata, cu gandul la evenimentul de aici, din aula Academiei, am rasfoit paginile unui document esential care niciodata nu va fi pomenit si comentat indeajuns. Este vorba despre Proclamatia de la Islaz. De aceea, voi incheia citind cateva randuri cu valoare de poem filosofic si politic, valabil oricand, pentru noi toti:
„Poporul roman cheama toate starile la fericire. Poporul, decretand odata toate drepturile civile si politice ce le-au avut totdeauna cetateanul, declara ca tot romanul e liber, tot romanul e nobil, tot romanul e un domn”.
Aceasta proclamatie este, incontestabil, actul de nastere a ceea ce astazi numim societate civila, acea societate pe care, dupa decenii de comunism nivelator, ne straduim sa o reinviem si sa o fortificam.
La 1848, romanii s-au afirmat ca natiune, iar romanul si-a ridicat privirea din pamant ca om si cetatean. Cred ca aceasta este substanta evenimentului istoric pe care il aniversam astazi.
Sa-i omagiem pe inaintasii nostri si sa le oferim urmasilor nostri certitudinea ca si noi am stiut sa ne slujim tara intr-un moment de rascruce.

O data la sase ani, judecatorul reales in functie la cea mai inalta instanta judecatoreasca marcheaza inalta sa demnitate reinnoind juramantul prin care se leaga, fata de statul roman, fata de cetatenii acestuia si fata de propria constiinta, sa slujeasca nobila cauza a Justitiei. Este un moment solemn, cu semnificatii majore pentru consolidarea statului de drept in Romania. Reprezentanti ai puterii legislative si ai puterii executive se afla aici, nu doar ca martori ai acestui angajament solemn, ci pentru a garanta, cu intreaga lor autoritate, independenta suverana a Justitiei pe care o simbolizeaza judecatorii Curtii Supreme.
In lungul drum al dreptatii de la textul de lege la faptul de viata, judecatorii Curtii Supreme sunt ultima reduta. Judeca fapte extrem de grave, cazuri care implica rani sociale grave, acte care pot decide destine individuale, dar si viitorul nostru ca natiune. Sunt pusi in situatia de a corecta erorile celorlalte instante, sunt varful puterii judecatoresti.
De judecatorii Curtii Supreme de Justitie depinde ca increderea cu care sunt investiti de statul roman sa se transforme in increderea tuturor cetatenilor Romaniei in actul de justitie. Pentru multi, aceasta incredere este zdruncinata. Au asistat prea adesea, neputinciosi si revoltati, la sentinte judecatoresti prin care autorii unor grave prejudicii aduse avutului public sau privat prin falsuri, abuz si coruptie au fost pusi in libertate sau condamnati la pedepse simbolice fata de gravitatea faptelor lor. In multe cazuri, lupta cu coruptia si cu marile fraude financiare se stinge, jalnic, in salile de tribunal.
Traim intr-o tara care are o enorma nevoie de dreptate. Zi de zi ascult sau citesc cuvintele concetatenilor nostri care asteapta de la judecatori o hotarare dreapta. Pentru ca nu am putut sa ma prefac ca nu aud aceste glasuri, pentru ca am refuzat sa ma resemnez in fata jafului din tara, pentru ca nu pot tolera ca autoritatea judecatoreasca sa fie lezata, am fost uneori acuzat ca imi depasesc atributiile. In realitate, am cerut institutiilor statului sa-si faca datoria si magistratilor sa cerceteze si sa judece in deplina libertate si in respectul mandatului care le-a fost incredintat. De la inaltimea acestei institutii cruciale a dreptatii, care este Curtea Suprema de Justitie, judecatorilor ei le revine responsabilitatea de a da oamenilor o justitie curata si celorlalte instante judecatoresti cai demne de urmat.
Intemeietorii dreptului roman au lasat posteritatii maxima sine justitia, nulla libertas. Fara justitie nu exista nici o libertate.
Din pacate, in ultimii ani, unii au inteles prin economie de piata faptul ca numai banii conteaza, prin democratie – dreptul de a incalca drepturile celorlalti, prin libertate – libertatea de a fura, de a minti, de a-i insulta si calomnia pe ceilalti. Libertatea trebuie aparata de haos si anarhie. Democratia ramane golita de sens fara bratul protector, dar si dur, al legii. Economia, careia ne trudim sa ii dam viata, va fi sufocata de hotie daca Justitia nu actioneaza.
Am semnat decretele de numire a dumneavoastra in inalta functie de judecator la Curtea Suprema de Justitie in numele poporului roman. Poporul roman trebuie respectat si aparat. Este prima dumneavoastra indatorire morala si profesionala.
In virtutea juramantului rostit astazi, veti ramane proprii dumneavoastra stapani,fata in fata cu propria stiinta despre litera si spiritul legii, dar si in fata propriei constiinte si a Judecatorului Suprem, caruia toti avem a-i da socoteala. O singuratate impovaratoare pentru o raspundere extraordinara.
De la revolutionarii din 1848 care au inscris numele dreptatii, alaturi de Libertate si Fratie, pe stindardul lor, pana la tinerii din 1989 care au strigat „Dreptate, ochii plansi vor sa te vada”, multi romani au suferit si au murit pentru Dreptate. Judecatorilor Curtii Supreme de Justitie li se cere acum sa traiasca si sa lucreze pentru Dreptate.
Idealul de dreptate nu capata valoarea sa adevarata pana cand nu se gasesc oameni care sa aiba energia si competenta sa-l transforme in realitate.

O analiza a securitatii europene, actuale si de perspectiva, trebuie sa porneasca de la momentul fondator al erei inaugurate in 1989 prin prabusirea zidului Berlinului, urmata de instaurarea, rand pe rand, a unor regimuri democratice in majoritatea covarsitoare a statelor din Estul continentului. Aceste transformari au incheiat definitiv perioada postbelica a Razboiului Rece, au redefinit problema europeana, transformand radical si scena, si actorii securitatii europene.
Caderea regimurilor comuniste din Europa Centrala si de Est, reunificarea germana, dizolvarea Pactului de la Varsovia, dezmembrarea Uniunii Sovietice au marcat disparitia sistemului bipolar. Intreaga Europa si-a proclamat aderenta la valorile comune ale democratiei pluraliste, primatului legii, apararii drepturilor omului si economiei libere de piata.
In esenta lui, tot acest proces a insemnat un progres enorm pentru umanitate. El a pus capat oprimarii si represiunii care ne-au mutilat istoria in ultima jumatate de veac, tot asa cum a pus capat si unei logici aberante necrutatoare a conflictului in raporturile dintre state.
Sfarsitul acestei perioade sumbre din istoria europeana are si un corolar de perspectiva, definibil printr-o propozitie aparent banala. O repetam convinsi fiind ca securitatea europeana va fi unica si indivizibila.
Atata vreme cat Europa a fost divizata, securitatea europeana a fost si ea divizibila. Mostenita din secolul al XIX-lea, diviziunea Europei a avut destine diferite in Vestul, respectiv in Estul continentului. Dupa al doilea razboi mondial, unificat de Alianta Nord-Atlantica si de comunitatile europene, Occidentul a rezolvat conflicte ce pareau altadata insolubile, in vreme ce, in Estul Europei, dominatia URSS a congelat antagonisme mai vechi sau mai noi. Scutita, printr-un sistem solid si democratic de aliante, de ciocniri interne, Europa de Vest putea simplifica, putea uita sau, in cel mai bun caz, putea privi cu calm conflictele din „cealalta Europa”, care nu-i afectau direct, politic sau militar, securitatea. Asa se face ca Occidentul s-a simtit cel mai lezat (nu amenintat) cand Ungaria sau Cehoslovacia au fost invadate.
Disparitia bipolarismului a generat in Europa o situatie inedita. In locul unui bloc in aparenta uniform, Tratatul de la Varsovia, Occidentul s-a vazut in fata unui est cu o infinitate de conflicte dintre cele mai diferite: etnice, religioase, politice, nationale. Sa ne imaginam o clipa ca spectacolul european ar fi incremenit in acest contrast: NATO ar fi ramas intangibil si imobil, Uniunea Europeana si-ar fi continuat constructia interna, lasand spatiul central- si est-european sa se scufunde in violenta si haos. Ce ar mai fi ramas din Europa de Est in afara ruinelor? Si cat i-ar fi trebuit Europei de Vest pentru a aluneca si ea pe panta antagonismelor? Daca nu s-a intamplat asa, este pentru ca NATO si Uniunea Europeana au decis sa se largeasca, raspunzand aspiratiilor celor mai profunde ale democratiilor restaurate din Europa estica si, in egala masura, propriei lor vocatii determinante, aceea a unificarii si dialogului.
Inlocuind protectoratele concurente cu solidaritatea unor organizatii care construisera, piatra cu piatra, vreme de 40 de ani, pacea si cooperarea intre Germania si Franta, intre Austria si Italia, intre tari mari si tari minuscule, NATO si Uniunea Europeana au oferit tarilor din Est un model, un tel comun, un cod de conduita in politica lor interna si externa.
Integrarea a devenit un obiectiv major comun, o aspiratie comuna fundamentala, marea oportunitate istorica in schimbul careia NATO si Uniunea Europeana nu cer decat un singur lucru: un exercitiu democratic comun, tradus, in planul raporturilor regionale, prin eliminarea in comun a oricarui focar potential de conflict.
Vointa popoarelor din Europa Centrala si de Est de a fi recunoscute ca impartasind valorile marii traditii democratice occidentale a devenit un formidabil motor al proceselor de cooperare si de constructie a noii arhitecturi de securitate continentala. Ca urmare, scena securitatii europene de azi se defineste printr-un spectru divers de state membre ale Aliantei Nord-Atlantice; state aspirand la aceasta calitate; state care beneficiaza de o relatie speciala cu NATO, cum sunt Ucraina si Federatia Rusa; state care, facand parte din Organizatia de Securitate si Cooperare in Europa, respecta deciziile acestei organizatii si altele care nu fac parte din OSCE si profita de acest fapt pentru a ignora orice principiu comun de securitate europeana.
Nu trebuie sa cadem in capcana logica, uneori chiar ideologica, de a confunda aceasta arhitectura in statu nascendi cu haosul. Dimpotriva, consider ca aceasta diversitate va grabi acel proiect de viitor pe care l-as numi al Europei solidare. El poate deveni o realitate in deceniile urmatoare, dar numai daca este asumat de toti actorii jocului politic, cu egala implicare si vointa politica. Cert este ca, astazi, un eventual conflict care ar angaja doua tari din estul Europei nu ar mai putea fi privit cu calm de dincolo de ceea ce a fost Zidul Berlinului. Securitatea europeana este de-acum indivizibila.
Conceptul de securitate europeana trebuie sa conduca la inlocuirea strategiilor reactive cu strategii active. Trecerea de la raspunsuri ad-hoc in situatii conflictuale la o conceptie axata pe prevenirea crizelor impune constructia unor mecanisme specifice. Nu este usor, dar lectia ultimilor 50 de ani ne-a convins ca singurele mecanisme eficace si singurele costuri materiale si umane suportabile apartin politicilor preventive.
In principal, prevenirea crizelor reclama, pe de o parte, identificarea noilor tipuri de riscuri, iar pe de alta parte, identificarea institutiilor sau a structurilor capabile sa asigure gestionarea politica a potentialului de conflict. In ce priveste riscurile, nu am ezitat sa sustin si sa repet ca, in etapa actuala, potentialul cel mai exploziv este reprezentat de national-comunism. Din nefericire, in anul care s-a scurs de la precedentul Atelier NATO, aceasta s-a confirmat, inainte de toate, in spatiul ex-iugoslav.
Romanii sunt mai sensibili decat alte popoare la problemele totdeauna delicate ale raporturilor interetnice intre majoritate si minoritati. Dar sensibilitatea lor se traduce acum in faptul unic in Europa, al participarii partidului reprezentand minoritatea maghiara la guvernare, cum se traduce, pe un alt plan, intr-o mai clara intelegere a naturii conflictelor interetnice contemporane. Acestea nu sunt, orice s-ar crede, o fatalitate in sud-estul sau in estul Europei. Ele devin periculoase cand li se adauga anumite ingrediente. Disparitia acestora stinge flacara conflictului, asa cum absenta oxigenului stinge orice flacara.
Un conflict interetnic se naste dintr-un deficit major de democratie – de la drepturile minoritatilor la comunicarea interetnica; de la interese politice divergente la mitologii conflictuale; de la o inflexibila ignorare a insesi notiunii de negociere la inlocuirea acesteia cu monologul si arbitrariul reciproc. Asemenea situatii pot duce la declansarea conflictului. Durata acestuia depinde insa de existenta unor grupuri solide economic sau solid sustinute economic.
National-comunismul este, ce-i drept, un reziduu – dar, departe de a fi un reziduu arhaic, el este o scorie a insesi tranzitiei pe care o traim. Fostii reprezentanti ai unor structuri comuniste care nu vor sau nu pot sa se adapteze noului context, ai unor structuri ale politiei politice, fosti functionari ai partidului unic, relicve ale protipendadei comuniste ascund sub demagogia nationalista vointa salbatica de a-si pastra puterea si privilegiile cu orice pret.
Prevenirea transformarii in epidemie nu se poate limita la afirmatii simpliste despre traditiile nationaliste ale estului european. Nu atat pentru ca estul nu are nici un fel de monopol de acest fel, ci mai ales pentru ca riscam sa nu intelegem ce avem de facut. Sunt ferm convins ca, pentru prevenirea epidemiei national-comunismului, solutia consta in primirea de noi membrii in NATO si Uniunea Europeana – adica expansiunea valorilor pe care aceste organizatii le protejeaza si le simbolizeaza.
O a doua primejdie deriva din faptul ca procesul tranzitiei in fostele state comuniste din Europa implica mari dificultati economice, care pot deveni surse de instabilitate. Tarile in tranzitie sunt afectate in acelasi timp si de instabilitatea de sistem la nivel international. Fiind mai putin pregatite pentru a face fata acestei situatii, aceasta poate fragiliza ordinea lor interna si procesul reformelor. Dar cel mai important obiectiv care trebuie fixat astazi este sustinerea proceselor de democratizare. Succesul tranzitiei in Europa Centrala si de Est continua sa ramana un factor vital al stabilitatii intregului continent.
Pe langa efecte benefice, globalizarea creeaza si un tip nou de sfidari la adresa securitatii statelor. Contrabanda, crima organizata, terorismul, migratia ilegala, instabilitatea financiar-bancara, prejudiciile aduse mediului inconjurator sunt cateva dintre consecintele permeabilizarii frontierelor si ale cresterii interdependentelor intre state. Ele ar putea deveni surse de conflict intre aceste state.
Continutul insusi al conceptului de securitate sufera o transformare evidenta, fiind, fata de trecut, mai putin axat pe componenta militaro-strategica si din ce in ce mai mult pe aspectele economice, politice, ecologice. De aceea, suntem cu totii chemati sa participam la acest proces de redefinire a securitatii pe continentul nostru.
Punctul de plecare ar trebui sa fie prefigurarea tendintelor de evolutie a sistemului mondial, a sfidarilor globalizarii, mai ales in contextul limitelor pe care aceasta le-ar impune atributelor statului national, precum si prefigurarea importantei pe care o capata spatiile integrate, actorii supranationali si societatea civila.
Daca redefinirea conceptului strategic al NATO pleaca de la ideea generoasa a transformarii NATO dintr-un instrument de aparare colectiva a teritoriului aliatilor intr-unul de aparare a intereselor de securitate europeana, putem conchide ca toate celelalte state, mai mult sau mai putin apropiate de granitele Aliantei, nu mai sunt considerate potentiali inamici, ci potentiali parteneri.
Romania, dar nu numai Romania, este sensibila la tendintele de creare a noii linii de demarcatie in Europa, ca si la teoriile care, pe baza determinismului cultural sau religios, incearca sa limiteze aria valorilor democratiei, statului de drept si chiar a economiei de piata libera la anumite tari europene, cu excluderea altora. O Europa divizata in centre de putere si periferii aproape excluse a generat, de mai multe ori in istorie, conflicte dramatice. Daca securitatea europeana este indivizibila, orice divizare pe asemenea criterii va pune in pericol insasi aceasta securitate.
Raspunsul la intrebarile pe care ni le punem astazi, aspirand la crearea unui climat pasnic si prosper pe continent, incepe cu identificarea si solidarizarea noastra in tot ceea ce ne uneste. Ceea ce ne deosebeste sa nu mai fie niciodata sursa de conflict si sa imbogateasca, cu adevarat, mostenirea diversitatii culturale europene.

Romania are satisfactia de a fi gazda acestei importante reuniuni, a 16-a sesiune plenara a Adunarii Parlamentare a Organizatiei de Cooperare Economica a Marii Negre.
Semnificatia acestei sesiuni, in al cincilea an de existenta a cooperarii institutionalizate dintre tarile noastre si la mai putin de o luna de la reuniunea de la Yalta, care a decis o structurare superioara a acestei organizatii, este evidenta pentru toti cei care au investit atata energie si cordialitate in constructia unui spatiu esential de colaborare in regiunea Marii Negre.
Am inteles cu totii mai bine, in ultimii ani, ca aceasta initiativa corespunde deopotriva unei logici traditionale si unei logici a viitorului. Spatiul pontic, deschis catre Mediterana si catre Orient este, intr-adevar, un spatiu de convergente si de schimburi economice cu o traditie de milenii. Lumea contemporana redescopera tot mai mult aceste stravechi drumuri ale istoriei si le confera sensuri imbogatite, in perspectiva tot mai apropiata a globalizarii economiilor si civilizatiilor.
Dinamica accelerata a constructiei unei lumi globalizate se bazeaza pe complementaritati autentice, pe o viziune a spatiilor de comunicare, pentru care Marea Neagra este un spatiu privilegiat.
Aceasta complementaritate interna a spatiului pontic ii confera o dimensiune contemporana esentiala, aceea a unei lumi deschise, care traieste prin comunicarea si interferenta cu civilizatiile limitrofe.
Vocatia esentiala pe care aria Marii Negre si-a asumat-o din totdeauna, de punte intre Europa si Asia, intre Baltica si Mediterana, este evidenta aici, in Romania, unde Dunarea deschide calea Europei Centrale catre marile Levantului si unde marile curente ale civilizatiei nu au incetat niciodata sa balizeze drumurile care leaga Anatolia de Bazinul Carpatic, Boemia de Peloponez, stepa ucraineana si Bizantul. Cooperarea economica, pe care tarile noastre o dezvolta, fructifica aceasta vocatie a comunicarii, pentru ca se articuleaza, programatic, cu alte organisme. Acordul de cooperare central-europeana – CEFTA si Uniunea Europeana sunt cele mai importante exemple in acest sens. Functia integratoare a cooperarii sprijina eforturile statelor candidate in realizarea standardelor de aderare la Uniunea Europeana si se inscrie inevitabil in arhitectura unei mondializari pe cale de a se naste.
Fara indoiala, cooperarea economica este scopul major al organizatiei noastre. Dar poate oare exista cooperare economica fara colaborare politica? Mandatarii cetatenilor din tarile participante stiu mai bine decat oricine ca, fara suportul legislativ si politic indispensabil unui proiect atat de generos, cooperarea economica risca sa ramana intr-un registru minor, dominat de hazardul initiativelor intamplatoare.
Fara a deveni vreodata ingerinta, suportul si ocrotirea pe care raporturile politice le ofera relatiilor economice sunt esentiale. Din acest punct de vedere, cred ca putem afirma, fara a gresi, ca, devenind tot mai mult un spatiu de cooperare economica, Marea Neagra este si un spatiu de colaborare politica, generator de dialog si de securitate pentru intreaga regiune.
Progresele notabile inregistrate in dialogul politic din aria pontica sunt cunoscute si apreciate. Romania se mandreste cu faptul de a fi contribuit si ea la acest progres, prin excelentele relatii bilaterale dezvoltate cu toti partenerii din OCEMN, ca si prin structurarea de acorduri trilaterale, menite sa consolideze climatul de colaborare regionala atat de necesar.
Sustinand in mod deosebit acordurile trilaterale de colaborare in domeniul combaterii traficului ilicit si al criminalitatii organizate, Romania le considera absolut necesare pentru dezvoltarea unui climat propice largirii cooperarii economice dintre tarile noastre.
Cooperarea economica sufera cea dintai de pe urma retelelor transfrontaliere de organizare a migrarilor ilegale, a muncii la negru, a economiei subterane, a comertului ilicit. Un mediu sanatos de afaceri este prima conditie a unei colaborari economice intre parteneri de incredere, care doresc sa se simta in siguranta, ei si banii pe care ii investesc.
Cooperarea economica presupune insa si multiplicarea raporturilor umane, o mai buna cunoastere reciproca, un dialog fertil si constant, inclusiv asupra schimbarilor survenite in peisajul economico-financiar al tarilor noastre.
Din toate aceste motive, Organizatia de Cooperare Economica a Marii Negre este menita sa puna temelia unei dezvoltari durabile a regiunii pontice. Daca proiectul nostru va reusi, spatiul pontic si cele adiacente vor fi o zona de intelegere si de solidaritate activa, cu o dinamica dedicata modernizarii si prosperitatii. Chiar prin aceste atribute, ea va putea fi si un spatiu generator de stabilitate si securitate, o regiune de echilibre statornice si de cooperare cordiala. Adunarea Parlamentara a Cooperarii Marii Negre are un rol crucial in construirea acestui viitor de colaborare si de pace.

Este o deosebita onoare sa ma adresez celor care fauresc legile Statelor Unite, celor care vegheaza la respectarea drepturilor fundamentale ale omului în aceasta tara si le promoveaza pretutindeni în lume.
      De-a lungul istoriei, Statele Unite au fost o flacara a sperantei pentru cei oprimati si nevoiasi si o sursa de inspiratie pentru cei creativi, cei îndrazneti, cei care izbândesc. A fost mereu si fie ca totdeauna sa ramâna „tara celor liberi si caminul celor bravi”.
      România si Statele Unite au o relatie puternica, care sporeste mereu. Suntem legati de Statele Unite prin tehnologie, know-how si capital. Suntem legati prin sutele de mii de fii si fiice ale României care au venit în America de-a lungul secolelor si ai caror urmasi traiesc azi în toate colturile acestei magnifice tari. Sau, înca si mai important, prin sperantele de libertate, pe care românii si le-au îndreptat întotdeauna catre America.
      Numim America tara libertatii pentru ca acesta a fost principiul calauzitor al Statelor Unite, si pentru ca ea a fost permanent o sursa de inspiratie pentru alte tari din întreaga lume. De aceea, adeseori, când spunem „Tara Libertatii” nu ne mai referim doar la o singura tara sau la un singur popor, ci la o comunitate virtuala a celor care gândesc si simt la fel pretutindeni în lume, a celor care cred în apararea libertatii, a drepturilor omului si a demnitatii umane. Oameni de toate neamurile, de toate originile si de toate religiile sunt aici bineveniti.
      Oriunde s-ar afla în lume, cei care cred în libertate sunt cetatenii acestei patrii virtuale a Libertatii. Odata cu prabusirea comunismului, numarul lor a crescut constant si entuziast. Din 1989, 23 de milioane de români sunt mândri sa se afle printre ei.
      Parintii fondatori ai tarii dumneavoastra au scris: „Când un lung sir de abuzuri si uzurpari vadesc un plan pentru a-i supune pe oameni unui despotism absolut, este dreptul acestora si datoria lor sa rastoarne un asemenea guvernamânt si sa prevada noi forme de aparare pentru siguranta lor”. Aceasta a facut poporul român.
      Tara mea a scuturat jugul comunismului în 1989, iar în 1996 a izbutit primul transfer perfect democratic al puterii. Ca Presedinte al României cu adevarat democratice, va aduc salutul si sperantele compatriotilor mei. Dorinta lor este aceea de a trai în Tara Libertatii, alaturi de dumneavoastra si de toti cei care pretuiesc libertatea, drepturile omului si demnitatea. Aceasta dorinta m-a adus în America si în acest lacas istoric al Statelor Unite.
      În noua ordine globala, aceasta virtuala Tara a Libertatii se extinde pe glob de la Vest spre Est si de la Nord spre Sud. Este o tara în expansiune, cu un peisaj si hotare mereu în schimbare. Granita ei este definita de vointa fiecaruia si a tuturor de a apara libertatea, proprietatea si domnia legii.
      În acest peisaj mereu în schimbare, oamenii au nevoie de ancore pentru a rezista statornic pe o mare de schimbari. Ca mesager al poporului român, ma aflu aici pentru a va spune ca tara mea poate fi – si vrea sa fie – tocmai aceasta: o ancora de stabilitate în marea uneori agitata a Sud-Estului european. Dar pentru ca aceasta ancora sa reziste, avem nevoie de recunoasterea si sprijinul Statelor Unite.
      Noi, românii, credem ca ne-am câstigat acest statut. Chiar daca România a fost târâta în al doilea razboi mondial de regimul nazist, 6000 de cetateni români s-au alaturat nenumaratilor americani de origine româna pentru a sluji cu mândrie în armata Statelor Unite, luptând în Pacific si în Africa de Nord. Câtiva dintre acesti veterani se afla acum, în aceasta sala. În pofida nefericitelor aliante ale statului român în acel razboi, peste 1.400 de piloti si soldati americani au fost adapostiti de oameni din România, de oameni care au refuzat sa-i priveasca pe americani ca pe niste inamici si care nu au încetat sa-i vada ca pe niste aparatori ai libertatii.
      În anii ’50 si ’60, sute de mii de compatrioti ai mei au fost azvârliti în lagare de concentrare si închisori, torturati si ucisi doar pentru ca au refuzat sa renunte la libertatea tarii lor. Au fost închisi tarani fiindca au refuzat sa-si lase pamântul confiscat. Au fost torturati preoti care au refuzat sa-si tradeze crezul. Au fost aruncati în lagare intelectuali fiindca au ales sa apere democratia si demnitatea nationala.
      Dintre toate tarile din Centrul si Estul Europei, rezistenta armata anticomunista din România a durat cel mai mult. Luptatori români pentru libertate au fost miile de combatanti în gherilele anticomuniste din Muntii Carpati, printre care si cei din satul copilariei mele. Ultimii lor membri nu au putut fi înfrânti pâna în 1961. Cumplitele drame ale acelor vremuri înecate în moarte, suferinte si umilinte au fost atunci si au ramas si azi, pentru multi, acoperite de tacere si uitare. Pretul pe care românii l-au platit pentru acest statornic refuz de a renunta la visul lor de libertate a fost înrobirea de catre cea mai dura dictatura totalitara din regiune.
      Si totusi, în 1989, românii au avut curajul de a înfrunta aceasta dictatura. Sute de mii de oameni au iesit în strada în fata tancurilor si armelor dictatorului. Tineri cu mâinile goale au scandat: „Vom muri, dar vom fi liberi”. Peste 1200 dintre ei au platit scump, cu viata, si alte mii au fost raniti în acele zile ale revolutiei anticomuniste. România a fost singura tara din Europa Centrala si de Est care si-a platit cu sânge libertatea atât de mult asteptata.
      Va rog sa-mi permiteti ca aici, în acest templu al democratiei si al libertatii, sa aduc un omagiu tuturor românilor, stiuti si nestiuti, care au suferit si au murit pentru libertate, ca si celor care, oriunde în lume, lupta pentru ea.
      Ma aflu aici ca reprezentant al acestei Românii libere, democratice si mândre. Ma aflu aici pentru a va spune ca puteti conta ca noi vom veghea asupra acestor valori democratice pe care le împartasim si pe care ne-am luptat din greu sa le redobândim.
      Dar nu este de ajuns sa ai libertatea. Libertatea trebuie pastrata si aparata neîncetat. Cel mai bun mod de a raspunde acestei provocari este acela de a lucra împreuna în parteneriate de cooperare cu alte natiuni. Consider ca toti cei care cred în libertate trebuie sa aiba si mijloacele de a o apara, împreuna.
      România a fost prima tara care a aderat la Parteneriatul pentru Pace initiat de Statele Unite, iar concetatenii mei si-au investit sperantele în posibilitatea ca tara lor sa se alature într-o zi unei Aliante Nord-Atlantice largite.
      Unii dintre dumneavoastra ati sustinut cu energie ideea ca largirea NATO sa includa România. Pentru aceasta va suntem recunoscatori. Altii au o viziune mai putin pozitiva, mai ales în ce priveste asa-numitul al doilea val al extinderii. Respect dreptul acestora de a avea o parere diferita. Totusi, câta vreme sunt primul sef de stat din Europa Centrala care vi se adreseaza dupa dezbaterile din Congres despre largirea NATO, vreau sa va spun cât de profund admir rolul Congresului Statelor Unite ale Americii în aceasta decizie istorica. Largirea Organizatiei Tratatului Atlanticului de Nord este o întreprindere vizionara, o piatra de hotar în istoria Europei si a lumii.
      Ca geolog, am învatat ca, urcând cu truda crestele unui munte, nu-i poti sesiza maretia care te impresioneaza când îl privesti din departare. Ca Presedinte, am observat ca dezbaterile, polemicile ne împiedica de obicei sa discernem din noianul de evenimente care sunt acelea care vor înfrunta eternitatea. Ca simplu om, care gândeste la soarta sa, a poporului sau si a popoarelor Estului european, am înteles enorma forta a unei idei în miscare.
      De peste un mileniu granitele tarilor europene s-au trasat si schimbat prin razboaie, dictate sau presiuni. Dupa un al doilea razboi mondial, NATO a reusit sa mentina pacea în si pentru Europa Occidentala, creând astfel bunastare si progres în tarile care i-au împartasit misiunea. În acelasi timp, în Estul comunist al Europei, conflictele vechi au fost doar congelate si li s-au adaugat altele noi. Când Zidul Berlinului s-a prabusit, în fine, popoarele din Est si-au cucerit libertatea, dar nu si capacitatea de a o folosi împreuna.
      În aceasta aventura istorica, inedita si traumatizanta, de tranzitie de la regimuri totalitare la democratie si de la economii dirijate la economia de piata, ideea integrarii în NATO nu s-a nascut din nevoia de a ne alatura unei simple aliante militare defensive. Alianta ni s-a înfatisat ca purtatoare a unui set de valori fundamentale ale civilizatiei moderne si integrarea a devenit acel tel major capabil sa genereze solidaritatea umana ca forma suprema a libertatii. Probleme ce pareau de nerezolvat în diferite tari si între diferite tari est-europene s-au putut solutiona printr-un exercitiu democratic comun care înlocuieste logica necrutatoare a confruntarii cu dialogul si cooperarea.
      Sa ne imaginam o clipa spectacolul european dupa prabusirea comunismului cu un NATO încremenit în proiectul initial, lasând Estul european sa se cufunde în violenta si haos. Ce ar mai fi ramas din Europa de Est în afara ruinelor si cât le-ar fi trebuit Europei de Vest si apoi Statelor Unite pentru a aluneca pe panta antagonismelor?
      Acum, când libertatea a venit si pentru noi, aspiram la pasul urmator, pentru a fi parte a comunitatii de natiuni legate prin democratie, demnitate umana si prosperitate. Ne bucuram sa avem partea noastra din povara grijii pentru un viitor pasnic al întregii Europe. Dar pentru aceasta ajutorul dumneavoastra ne este necesar.
      În multe feluri, acest moment este la fel de crucial pentru viitorul Europei ca si anii de dupa al doilea Razboi Mondial, când a luat fiinta Alianta Nord-Atlantica. Tara dumneavoastra si-a asumat, cu o mare forta de anticipare si întelepciune, responsabilitatea pastrarii echilibrului mondial si a pacii mondiale. Va îndemnam sa o mai faceti o data. România nu cauta sa va sporeasca aceasta istorica povara, ci sa o împarta, cu modestie dar temeinic, ca un prieten si un aliat demn de încredere.
      Pentru a cladi o Europa integral democratica si prospera, de la Atlantic la Urali si mai departe, Statele Unite au nevoie sa-si ancoreze politicile de toate tarile din flancul sud-estic care îi împartasesc idealurile democratice si sunt angajate în stabilitatea regiunii. România este o asemenea tara. Îndraznesc sa afirm ca România este o cheie a stabilitatii Sud-Estului Europei. Afirmatie îndrazneata, sustinuta de trei factori importanti.
      Mai întâi, România este, ca marime, a doua tara din regiune, situata într-o pozitie de importanta strategica pentru securitatea întregii zone. Într-adevar, ne aflam la confluenta mai multor civilizatii diferite: nordica – protestanta, meridionala – catolica, rasariteana – ortodoxa si musulmana. Multi observatori au considerat ca, într-un asemenea punct de confluenta, conflictele ar fi inevitabile datorita complicatei urzeli etnice si tot atât de complicatei situatii la frontierele României. Si totusi, am reusit sa evitam conflictele, si în interior, si la hotare, si sa gasim solutii politice în toate chestiunile care ne puteau diviza. Astazi, minoritatea etnica maghiara participa la guvernare. Majoritatea ortodoxa si minoritatile religioase dezvolta un dialog intensificat. Pacea sociala din România este dovada faptului ca o democratie consolidata are institutii care pot rezista furtunilor reformei sociale.       Asadar, forta democratiei noastre interne este primul motiv pentru care avem o asemenea importanta pentru stabilitatea regionala.
      În al doilea rând, avem puternice legaturi diplomatice si politice cu toate tarile din zona. Prin buna vointa si eforturi constante din partea ambelor tari, România a izbutit o întelegere istorica cu Ungaria pentru a realiza o profunda reconciliere între tarile noastre. Soliditatea acestei reconcilieri la nivelul de baza al societatii a fost atestata în ultimul an în multe împrejurari. Recent, si majoritatea maghiara româna, si minoritatea au putut comemora liber si pasnic evenimentele istorice ale revolutiilor democrate din 1848, când, din pacate, românii si ungurii au luptat între ei. Am încheiat un Tratat de baza cu Ucraina, care prevede protejarea reciproca a minoritatilor si numeroase proiecte comune. Acordurile trilaterale ale României cu Polonia si Ucraina; cu Ucraina si Republica Moldova; cu Bulgaria si Turcia si, în curând, cu Grecia si Bulgaria, ca si relatiile cu tarile din Balcani si Federatia Rusa, ilustreaza contributia noastra la construirea unei arhitecturi de securitate regionala într-o zona marcata înca de conflicte care pâlpâie.
      În al treilea rând, România este o cheie a stabilitatii regionale pentru ca se afla la rascrucea celor doua mari cai de comert euroasiatice cunoscute de milenii. Aceste drumuri îsi vor regasi o noua vocatie în societatea globalizata a mileniului III. În mod particular, proiectul Drumul matasii care va lega Japonia si China de tarile Asiei Centrale, tarile caucaziene, tarile Europei de Sud-Est si ale Europei Centrale cu Vestul Europei, de la Oceanul Pacific la Oceanul Atlantic, va fi probabil cea mai grandioasa provocare a începutului de mileniu III. Am discutat în urma cu o saptamâna cu presedintii Azerbaidjanului si Georgiei initiativa acestui proiect de cooperare strânsa care sa valorifice pozitia tarilor noastre în tronsonul central al acestei mari axe de transport.
      Participarea Statelor Unite la acest proiect grandios este cruciala. Nu numai pentru ca SUA pot conferi o mare credibilitate unei asemenea întreprinderi, dar ele îi pot garanta si desfasurarea într-o regiune stabila, cu structuri democratice deschise si cooperante.
      Conflictele interetnice se nasc dintr-un deficit major de democratie, generat, invariabil, în partea noastra de lume, de reprezentantii vechilor structuri comuniste care nu vor sau nu pot sa se adapteze noului context ori care vor sa-si pastreze cu orice pret privilegiile. National-comunismul nu este doar un reziduu, el este ipostaza finala a comunismului însusi, cu tot potentialul sau de ura, grefat pe demonii nationalismului sovin.
      Unul dintre gesturile admirabile ale democratiei americane este acela de a fi asumat, alaturi de Europa, responsabilitatea morala a Holocaustului. Meditatia asupra acestui exemplu ne ajuta sa întelegem ca avem cu totii datoria imprescriptibila de a fi intransigenti fata de orice forma sovina, antisemita, agresiva. Fiindca ura agresiva este ca o ciuma care poate oricând reveni.
      As vrea sa va împartasesc acum ceea ce sondajele de opinie efectuate în România reflecta în mod constant în ultimii ani. Compatriotii mei considera SUA ca partenerul lor cel mai de încredere. Exista, între popoarele noastre, o evidenta apropiere sufleteasca. Aceasta s-a dovedit si prin explozia de entuziasm care l-a întâmpinat pe Presedintele Clinton la Bucuresti, anul trecut, în iulie. Un alt semn, mai temeinic, este efortul sistematic de a cladi un parteneriat strategic cât mai strâns între tara noastra si SUA
      România este complet angajata în acest parteneriat special. Democratia poate sa înfloreasca mai repede în România, putem deveni un factor de influentare pozitiva a regiunii daca rolul nostru de pilon al stabilitatii regionale este recunoscut si sustinut de Statele Unite si de aliatii acestora.
      România dovedeste ca nu exista o fatalitate conflictuala în Sud-Estul sau în Estul Europei. Dar avem cu totii datoria de a veghea împotriva urii de orice fel. Este evident în interesul României sa ajute ca Sud-estul Europei sa devina o zona în care democratia, toleranta, prietenia si drepturile omului sa fie la ele acasa. De altfel, cred ca acesta este si interesul Statelor Unite.
      În ultimul an, România a dovedit ca furtunile politice ocazionale sunt mai putin importante decât îndemânarea noastra de a le calma prin masuri potrivite. În pofida profundei si neabatutei angajari a coalitiei pentru privatizare si transformare economica rapida, trebuie sa recunoastem ca refacerea în profunzime a tesutului economic al tarii este mai dificila decât speram si noi, si prietenii României. Întelegem necesitatea de a echilibra avântul nostru în a accelera reforma cu grija pentru stabilitate sociala. Pâna acum am reusit acest lucru. Pasul urmator este de a accelera ritmul privatizarii, pastrând echilibrul social.
      Aceste eforturi pentru a construi societatea civila si a consolida institutiile democratice, pentru a reforma economia si a contribui la securitatea regiunii în care traim ar fi fost mult mai dificile fara sprijinul dumneavoastra. Demersurile Statelor Unite au contribuit considerabil la dezvoltarea pacii, a stabilitatii în aceasta parte vitala a lumii. România doreste sa-si întareasca rolul de factor-cheie de stabilitate în Europa de Sud-Est. Pentru aceasta ne bazam în continuare pe sprijinul Statelor Unite si al aliatilor sai.
      Tara Libertatii este o tara unica. Ea apartine celor care sunt dispusi sa se sacrifice pentru a o mentine si pentru a o apara. Este tara conceputa de parintii fondatori si tara visata de gânditorii si de luptatorii nostri patrioti. Este tara bravilor militari americani, cum e tara soldatilor voluntari români prezenti în Albania si Angola, în Golf si în Bosnia, în orice zona a lumii unde pacea este amenintata. Este provocarea de a construi, împreuna, ca aliati si parteneri, un pod catre noul mileniu – de la Dunare la Potomac, de la Marea Neagra la Oceanul Pacific si mai departe, oriunde oamenii cred si lupta pentru libertate.
      As vrea sa închei cu o poveste adevarata. Acum o suta cincizeci de ani, un tânar român care luptase pentru libertate în Revolutia de la 1848 din Europa a emigrat în America. Numele lui era George Pomut (ceea ce în româneste înseamna „pom mic”). Ajuns în America, el s-a înrolat voluntar în armata lui Lincoln si a luptat în câteva batalii capitale ale Razboiului Civil, între care la Vicksburg si Atlanta. Micutul nostru pom a ajuns general în armata americana, apoi diplomat al Statelor Unite în Rusia, unde a participat la negocierea prin care Alaska a fost cumparata de America. În 1944, mult dupa moartea lui, comunitatea româneasca din SUA a donat bani pentru construirea unui crucisator, care a primit numele generalului româno-american George Pomut. Aceasta nava a slujit pe timp de pace si de razboi, ca un simbol al fortei si al vigilentei. Peste decenii, povestea lui Pomut ramâne marturia radacinilor comune pe care popoarele noastre le împart, a apropierii lor sufletesti, a dragostei lor de libertate si a vointei lor de de a lupta pentru apararea ei.

Pregatindu-ma pentru intalnirea cu liderii de organizatii non-profit din Statele Unite, care au contribuit la promovarea democratiei in Romania, mi-au venit in minte cuvintele rostite de Margaret Mead: “Sa nu pui nici o clipa la indoiala faptul ca un mic grup de cetateni implicati si increzatori intr-un ideal poate schimba lumea; de fapt, acesta este singurul mod posibil”. Aceste grupuri mai mici sau mai numeroase de cetateni increzatori in principiile democratiei ar trebui sa izbandeasca in orice colt al lumii.
Organizatii non-profit din SUA si alte state democratice au venit in Romania incepand din 1990 si impreuna cu organizatiile neguvernamentale din tara au incercat sa refaca acea textura civica, esentiala pentru functionarea normala a oricarei societati. Pentru ca organizatiile neguvernamentale produc bunuri publice de cea mai mare insemnatate intr-o democratie reala: incredere, cinste, loialitate, grija si respect pentru semenul nostru. Sunt bunuri care fac parte din ceea ce numim capitalul institutional al unei societati si care asigura functionarea acesteia.
Optiunea pentru organizatii neguvernamentale exprima optiunea pentru democratie si respectarea drepturilor omului. Sprijinirea si consultarea organizatiilor neguvernamentale inseamna intelegerea a ceea ce numim aport sau capital social, fara de care nu se poate concepe dezvoltarea si modernizarea.
Oriunde in lume, in statele democratice, organizatiile neguvernamentale sunt considerate “agenti ai schimbarii”. Cei care activeaza aici sunt persoane care doresc sa schimbe o stare de lucruri care ii nemultumeste, sunt cetateni care doresc sa-si faca auzita vocea atunci cand se hotaraste viitorul comunitatii in care traiesc.
Puterea instalata in Romania imediat dupa decembrie ’89 a avut fata de organizatiile neguvernamentale o atitudine marcata de suficienta si fatarnicie. A fost creat un cadru legal inevitabil pentru asocierea cetatenilor, dar dialogul dintre aceste organizatii si stat nu a depasit niciodata cadrul formal. Lipsa unei legislatii referitoare la sponsorizare a defavorizat dezvoltarea organizatiilor neguvernamentale. Mai mult, pentru discreditarea unor organizatii independente, au fost create organizatii-oglinda ale Puterii si chiar organizatii neguvernamentale avand ca scop spalarea de bani. In acest context, s-a adancit o falie intre stat si societatea civila. Asa se explica faptul ca principalul coagulant al opozitiei politice din Romania a fost o organizatie de tip forum, din care faceau parte, alaturi de partide, organizatii civice reprezentand interese specifice, de la fostii detinuti politici la diaspora, de la revolutionarii din Decembrie ’89 la sindicate, minoritati nationale sau asociatii profesionale.
In 1990, organizatiile neguvernamentale din Romania se numarau pe degete. La sfarsitul lui 1997 existau 27.000 de organizatii legal constituite. In foarte multe dintre ele activeaza cu un inalt profesionalism oameni tineri si mai putin tineri, dedicati misiunii lor, orientati catre rezultate, foarte buni manageri care au spirit de echipa si, in plus, stiu sa stranga fonduri pentru programe care pot schimba in bine viata comunitatii lor. Multi dintre ei au beneficiat de cursuri de formare sau stagii de pregatire in Statele Unite gratie generosului dumneavoastra suport moral si financiar. La intoarcerea in tara, pe langa experienta si cunostintele acumulate, au adus imboldul pentru o noua atitudine sub deviza “Actioneaza tu insuti!”. Au reusit sa se organizeze mai bine si fara prea mult ajutor din partea statului; sa aline suferinta unor copii neajutorati; sa aduca bucurie unor batrani neputinciosi; sa-si educe concetatenii in spiritul respectarii legilor si drepturilor omului; sa contribuie la dezvoltarea unei prese libere si independente.
Cata vreme dreptul la asociere si participare la luarea deciziilor de interes public al cetatenilor Romaniei este respectat, acestia contribuie ei insisi la functionarea eficienta a institutiilor statului.
Atat Presedintia, cat si Guvernul au creat structuri speciale care cultiva dialogul cu organizatiile civice la nivel local si central. Pe termen lung, organizatiile neguvernamentale si administratia locala au un scop comun: o viata mai buna pentru comunitatile din care fac parte.
La acest sfarsit de secol, in Romania, ca si in alte state ale lumii, suntem confruntati cu o noua provocare: reinventarea statutului de cetatean. In 1989, romanii au devenit cetateni liberi. Dupa alegerile din noiembrie 1996, ei pot fi si cetateni implicati. Pot si trebuie sa reprezinte o voce in luarea deciziilor privind comunitatea in care traiesc. Politica nu este doar activitatea politicienilor. Cetateanul este chemat sa renunte la statutul de simplu petitionar nemultumit de prestatia statului si sa devina un factor responsabil in rezolvarea problemelor de interes public.
Relatia cetatean – stat nu poate fi functionala decat daca este bivalenta. Din partea statului, ea cere o logica noua si o noua etica a guvernarii, ca cea a unui stat partener al cetatenilor care se recunosc in el, un stat care sprijina societatea civila, fara sa i se substituie. Din partea cetateanului, aceasta relatie presupune, dincolo de interesul pentru solutionarea propriilor probleme, un interes mai larg pentru viata si problemele generale ale comunitatii. Acest binom participare-responsabilitate este cel mai util exercitiu al democratiei si actiunii publice.
L-as cita in acest sens pe astronautul Rusty Schweickart:
“Nu suntem pasageri pe nava Pamant: noi suntem chiar echipajul. Nu avem statut de rezidenti, ci suntem cetateni cu drepturi depline. Diferenta in ambele cazuri o reprezinta responsabilitatea”.

In acest spatiu, ochilor si mintii, dar cu precadere sufletului le este infatisata imaginea dramei cutremuratoare a genocidului celor sase milioane de evrei europeni, victimele unei criminale politici rasiale. Toti cei care patrund in acest templu al suferintei primesc o importanta si dureroasa lectie morala, prin care umanitatii i se reaminteste ca va purta de-a pururi povara Holocaustului si a indiferentei pe care a manifestat-o fata de soarta evreilor. Din nefericire, Holocaustul nu este singura crima care desfigureaza pentru totdeauna chipul pe care il va avea in istorie secolul nostru; dar este o crima unica prin scopul ei de a sterge de pe fata pamantului un neam intreg, cum este o crima unica prin cruzimea mijloacelor pe care le-a folosit pentru a realiza aceasta monstruozitate.
Cu multi ani in urma, am cunoscut un supravietuitor al deportarii in Transnistria. La rugamintea mea, cel care, copil fiind, si-a vazut intreaga familie pierind in anii prigoanei, a acceptat sa isi deschida sufletul. Cuvintele care descriau modul in care cei dragi lui au fost umiliti, brutalizati, jefuiti si supusi la privatiuni extreme infatisau un trecut nu foarte indepartat, dar a carui imagine adevarata nu avusesem pana atunci posibilitatea sa o cunosc. Nu va ascund faptul ca revolta si consternarea mea se amestecau cu scepticismul. Intreaga mea fiinta refuza sa accepte evidenta ca niste romani au provocat moartea si atatea suferinte unor oameni nevinovati.
Judecata dreapta si curatenia sufleteasca a acelui om m-au coplesit. In nici un moment nu a acuzat intregul popor roman – el insusi victima de mai tarziu a totalitarismului – pentru politica antisemita a guvernului roman din timpul razboiului. Regreta ca nu se stie indeajuns despre rezistenta unei parti a clasei politice si a societatii romanesti care a facut ca zeci de mii de evrei romani sa fie salvati de deportare si internare in lagarele de exterminare naziste. Mai mult, repeta mereu ca nu va uita niciodata bunatatea pe care i-au aratat-o multi dintre semenii sai romani in cele mai grele momente.
Nu a fost o intamplare faptul ca in Romania s-a putut organiza, cu sprijinul unor organisme internationale, precum Comitetul International al Crucii Rosii, dar si a unor legatii neutre, o emigrare ilegala in Palestina, prin porturile romanesti de la Marea Neagra, a evreilor din Romania, dar si a coreligionarilor lor din Ungaria si Polonia.
In semn de recunoastere a ajutorului pe care multi cetateni romani l-au acordat concetatenilor lor evrei, cu riscul pierderii propriei libertati si vieti, statul israelian le-a acordat acestora titlul de Drepti ai popoarelor. Numele unora dintre acesti romani drepti sunt mentionate in acest muzeu. Printre acestia il regasim pe Traian Popovici, primarul orasului Cernauti, renumit pentru „Pasaportul Popovici – Pasaportul vietii”.
In ciuda acestor fapte, nimeni nu are dreptul de a ignora ca tragedia Holocaustului nu a ocolit Romania. Nimeni nu are dreptul de a ignora soarta tragica a evreilor care si-au pierdut viata sau pe cei dragi, in Basarabia si Bucovina, in Transnistria, la Iasi, la Bucuresti sau la Dorohoi, nici lipsurile materiale, prigoana si umilintele la care au fost supusi in timpul guvernarii legionare si in perioda guvernarii care a urmat. Dincolo de implicarea directa sau indirecta a Germaniei naziste, responsabilitatea statului roman pentru suferintele unor cetateni romani care, in loc sa fie ocrotiti de statul roman, au fost persecutati de acesta, nu poate si nu trebuie sa fie eludata. Democratia interbelica nu era, desigur, perfecta; dar disolutia ei, dictatura, persecutiile si crimele raman o pagina sumbra din istoria noastra. O pagina pe care nu avem voie sa o uitam, ca sa fim siguri ca nu se va putea repeta.
Aici, in acest muzeu – monument al memoriei critice, pot sa afirm ca Romania democrata si societatea civila romaneasca au invatat ca nu pot sa priveasca spre viitor fara o reevaluare completa si onesta a trecutului. Incercam nu doar sa stim si sa nu uitam, ci sa si invatam din tragediile trecutului. Cred ca una din lectiile fundamentale ale Holocaustului este necesitatea de a fi vigilenti; necesitatea imperativa de a preveni marile tragedii ale istoriei.
Muzeul Holocaustului prezinta si crimele asupra altor grupuri etnice. El ne obliga sa nu le uitam nici pe celelalte victime ale persecutiilor naziste: romi, polonezi sau rusi, prizonieri politici si prizonieri de constiinta.
Istoria Holocaustului este departe de a fi fost scrisa pana la capat. Sunt aici si pentru a va asigura de disponibilitatea deplina a  autoritatilor romane, a cercetatorilor arhivelor noastre istorice, de a coopera cu Muzeul Memorial al Holocaustului pentru cunoasterea trecutului tragic al evreilor europeni din perioada celui de-al doilea razboi mondial. Am convingerea ca semnarea Acordului de cooperare intre Arhivele Nationale ale Romaniei si Muzeul Holocaustului din Washington va permite depasirea disfunctionalitatilor existente in trecut in relatia dintre cele doua institutii.
Cercetarea istorica beneficiaza astazi in Romania de o deplina libertate iar reconsiderarea obiectiva a trecutului constituie crezul marii majoritati a specialistilor romani. Acordarea, de catre organizatiile evreiesti, institutele si universitatile din Statele Unite, a unor burse tinerilor cercetatori romani care studiaza istoria comunitatii evreiesti din Romania si o colaborare mai stransa cu specialistii Muzeului Memorial al Holocaustului sunt necesare si vor oferi suportul stiintific indispensabil pentru o evaluare lucida si responabila a trecutului nostru comun.
Toti cei martirizati ne impun o datorie, a memoriei si a neuitarii. Memoria noastra comuna este victoria lor postuma. Memoria noastra este arma prin care ei, cei disparuti, ne ajuta peste decenii si peste generatii sa luptam impotriva ispitei de a nu ne simti raspunzatori de propriul nostru trecut.

Sensibila la marile provocari ale lumii moderne si la implicatiile acestora asupra spatiului geografic al Dunarii, al Deltei Dunarii si al Marii Negre, Romania opteaza pentru o oferta de integrare si de abordare globala a tuturor acestor provocari, sub semnul parteneriatului ca principiu politic si ca mod de viata.
Civilizatia viitorului secol, a viitorului mileniu nu va mai fi in nici un caz o insumare eterogena de zone geografice si de culturi izolate, opace la orice forma de deschidere si de comunicare.
S-a spus despre cei care nu-si cunosc istoria ca sunt condamnati sa o repete. Parafrazand, am putea spune despre cei care nu-si cunosc geografia ca sunt condamnati sa nu aiba nici un fel de istorie.
A-ti distruge propria geografie – din ignoranta, lacomie sau cinism – inseamna nu numai a aduce o atingere grava mediului natural si identitatii culturilor create in acel spatiu, ci si un pericol devastator pentru existenta intregii umanitati.
 Nu mai putem inchide ochii in iluzia ca dezastrele ecologice sunt circumscrise numai ariei geografice in care se produc. Lumea moderna a invatat ca nu mai exista fenomene izolate nici in politica, nici in economie, in cultura sau in mediul inconjurator. Fenomenele se intrepatrund si se conditioneaza reciproc si trebuie inteles ca responsabilitatea este a tuturor. Suntem in aceeasi barca si, indiferent din ce mare sau ocean ar veni valurile, de scufundat ne-am scufunda cu totii.
De aceea, angajarea in lupta pentru sanatatea planetei este un semn de maturitate si de pragmatism, si nu doar o cruciada a frumosilor romantici din acest sfarsit de secol.
Romania are sansa providentiala de a exista intr-un spatiu natural binecuvantat. Romanii si-au creat o adevarata mitologie a comuniunii cu natura si unul dintre leit-motivele folclorului romanesc este infratirea in viata si dincolo de moarte cu tot ceea ce reprezinta mediul lor natural de existenta.
Nu putem privi cu indiferenta ori ingaduinta la degradarea nici unui spatiu de civilizatie sau habitat ecologic. Cu atat mai mult atunci cand este vorba de o arie geografica pe care, cu deplina indreptatire, istoricii o considera leaganul civilizatiei europene.
Antichitatea a consacrat aria care cuprinde actualul litoral romanesc al Marii Negre si gurile de varsare ale Dunarii drept unul dintre cele mai importante centre de comunicare ale epocii. Grecia antica si Imperiul Roman au construit si au valorificat aici, cu mai bine de doua milenii in urma, o zona de comert cu un puternic impact extraregional.
Portul Tomis a fost de-a lungul timpului un reper al coabitarii economice si culturale intre popoarele Europei. Astazi, el se numeste Constanta si este cel mai mare port la Marea Neagra si unul dintre primele cinci porturi ale continentului.
Dezvoltarea culturii si a civilizatiei europene si-a avut, de asemenea, o importanta obarsie in aceste locuri. Chiar daca aceasta continuitate in spirit si fapta a cunoscut sincope provocate de nedreptatile istoriei, cred ca putem vorbi acum fara rezerve si fara echivoc despre obligatia noastra, a tuturor, de a proteja si salva de la degradare acest spatiu de mare traditie.
Este firesc ca astazi, intr-un cu totul alt context istoric, sensibilitatea romanilor fata de dimensiunea ecologica a vietii lor sa fie una speciala. Fluviul Dunarea, simbol si realitate a comunicarii noastre cu Occidentul, Marea Neagra, spatiu de legatura cu Estul, si Delta Dunarii, loc de sublima ingemanare naturala a acestora, reprezinta astazi zone cu acute probleme ecologice, dar si spatii geografice cu uriase perspective economice.
Aparent, ar fi vorba de o contradictie. Intr-adevar, trecutul a reusit sa demonstreze ca exista o incompatibilitate intrinseca intre dezvoltarea economica si protectia mediului. Prezentul este insa in masura sa infirme fatalitatea unei asemenea contradictii.
Exista astazi o noua viziune asupra dezvoltarii. Vorbim despre eco–dezvoltare, despre acea strategie de progres economic care include in mod programatic protejarea mediului. Romania isi asuma fara echivoc aceasta strategie. Optiunea Romaniei, oferta noastra in perspectiva dezvoltarii zonei Dunare – Marea Neagra are in vedere tocmai promovarea unei strategii de acest tip.
Se spune uneori si se intampla adeseori ca liniile de demarcatie intre diverse spatii geografice sa fie trasate la linia de frontiera a statelor in care democratia si economia libera nu functioneaza. In egala masura, putem afirma ca nici democratia si nici economia libera nu pot  supravietui intr-un spatiu viciat de indiferenta fata de mediu, fata de curatenia fizica si morala promovata ca principiu si implinita ca cerinta fundamentala.
Potentialul economic extraordinar al zonei Dunare – Marea Neagra este garantia unei dezvoltari regionale de mare amploare. Este vorba si de mari resurse naturale, dar si de o pozitie geo-strategica care ar putea transforma Romania si intreaga regiune intr-un nod comunicational al Vestului cu Orientul Apropiat si chiar cu Estul Indepartat.
Exista un proiect de Transport Europa Centrala – Asia Centrala, cunoscut sub sigla TRACECA, pentru un coridor de transport energetic intre Marea Caspica si Marea Nordului, via Marea Neagra. Exista si un alt proiect, de revitalizare a Drumului Matasii, pentru o cale de comunicare si transport intre Extremul Orient si Europa Occidentala. Acestea sunt doua solide argumente pentru dezvoltarea acestei regiuni, perspectiva de interes nu numai pentru teritoriul euro-asiatic, dar si pentru cel american.
Problemele ecologice ale zonei sunt inca acute si risca sa afecteze extrem de serios componenta economica de care aminteam. Intr-un mediu bolnav sau abia intrat in convalescenta sansele dezvoltarii unei economii sanatoase sunt extrem de reduse. Romania este pe deplin constienta de aceasta incompatibilitate si sustine necesitatea unei repartizari judicioase a obligatiilor si responsabilitatilor in materie de protectie a mediului intre toate statele lumii.
Plecand de la principiile dezvoltarii durabile cuprinse in Declaratia de la Rio privind mediul si dezvoltarea, reafirm disponibilitatea Romaniei de a lua parte la actiunile cuprinse in Agenda 21 conceputa ca un amplu program de actiune pentru dezvoltare, in perspectiva viitorului secol. Potrivit acestor obiective si angajamente si in spiritul autentic al respectului fata de generozitatea principiilor care stau la temelia lor, exprim convingerea Romaniei ca o izbanda ecologica este cu totul exclusa daca ne rezumam la declaratii de intentie, la organizarea de simpozioane sau la mici demersuri practice izolate.
Solutia pentru a avea certitudinea dezvoltarii si prosperitatii este actiunea imediata si angajata solidar, in cooperare. Marile probleme ecologice se pot rezolva numai prin implicarea pragmatica si dinamica a fiecarei natiuni, impreuna cu toate celelalte natiuni.
Este nevoie de o angajare politica si de implicarea statelor. Este nevoie de intelegere si de responsabilitate din partea celor care reprezinta viata economica a fiecarui popor. Dar avem nevoie, in aceeasi masura, de responsabilitatea fiecarui cetatean al planetei pentru ca eforturile programatice sa nu sfarseasca in derizoriu.
Nimic nu este mai periculos pentru sanatatea lumii in care traim decat indiferenta sau ignoranta celor care o locuiesc. Din nefericire, acest tip de atitudine lasa in continuare urme grave, adesea ireparabile, asupra locurilor si chiar a oamenilor planetei. Este o realitate care trebuie corijata neintarziat si cred ca un rol esential in acest sens trebuie sa-l aibe institutiile si organizatiile societatii civile.
Am vorbit despre nevoia de pragmatism si de eficienta. N-as vrea sa credeti ca este vorba de un simplu slogan menit doar sa impresioneze. Romania a facut aceasta optiune, iar concretizarea ei prin fapte devine o realitate. Iata cateva exemple pe care le pot prezenta drept certitudini.
Proiectele de cooperare regionala in domeniul protectiei mediului se afla intr-un stadiu avansat de aplicare. In cadrul Organizatiei de Cooperare Economica a Marii Negre (OCEMN), prin vointa comuna a statelor membre a fost lansata o strategie de protectie ecologica. De asemenea, in cadrul Proiectului de mediu al Marii Negre, au fost repartizate responsabilitati distincte fiecarui stat membru al OCEMN. Romania, careia ii revine componenta legata de dezvoltarea pisciculturii, a adoptat deja un Plan national de actiune pentru zona de coasta si este decisa sa-l aplice cu consecventa si eficienta.
Riscurile de mediu in zona Marii Negre au, in mod evident, un caracter transfrontalier. Solutiile nu pot fi individuale, ci presupun, in continuare, noi forme de cooperare regionala.
Consider ca a raspunde interesului comun al tuturor statelor din zona presupune mai mult decat perpetuarea unei logici binare in planul parteneriatului. Tipul clasic de cooperare limitat la intelegeri bilaterale, care in mod frecvent exclud din calcul interesele unui tert, este din ce in ce mai putin capabil sa dea solutii prompte si omogene.
Crearea unei retele regionale de acorduri trilaterale, intarite de constituirea unor euroregiuni reprezinta una dintre initiativele Romaniei care si-au dovedit deja viabilitatea. Ea are toate sansele sa devina un model de cooperare intre spatii apropiate geografic, care au fost indelung lipsite de perspective in conditiile aplicarii principiului vetust si anacronic potrivit caruia interesul propriu il exclude cu necesitate pe al celuilalt.
Cel mai mare fluviu al Europei, Dunarea, care traverseaza intreaga zona centrala si de sud-est a continentului, se varsa in Marea Neagra pe teritoriul Romaniei. Este una dintre cele mai importante rute de transport spre Europa de Vest, care inseamna un argument pentru implicarea tuturor tarilor riverane, incluzand, bineinteles, Romania. Va fi extrem de important ca Programul de mediu al Dunarii, negociat cu Comunitatea Europeana inca din 1991, sa fie pus in practica mai ferm si cu efecte vizibile.
Planurile strategice de actiune, atat la nivelul bazinului hidrografic al Dunarii, cat si pentru fiecare dintre tarile riverane vor deveni mai interesante si mai performante odata cu realizarea proiectelor regionale din zona Marii Caspice si a Marii Negre. Protejarea fiecarei zone, a Dunarii de Sus ori a Dunarii de Jos, a Marii Negre si a celorlalte ape pe care le primeste sau cu care comunica prin voia Creatorului ori prin lucrarea oamenilor, nu poate face abstractie de toate aceste canale ce o conecteaza cu alte zone, mereu mai largi si mai indepartate.
Tema interventiei mele de astazi include si o problema cu totul speciala, cea a Deltei Dunarii. Am preferat, datorita specificitatii si sensibilitatii acestei discutii, sa ii dedic o abordare aparte.
Delta Dunarii este singura delta din lume declarata Rezervatie a Biosferei. Pentru romani ea semnifica mai mult decat un spatiu exotic, un loc in care natura se dezvaluie in intreaga ei frumusete si diversitate. Ea este in egala masura un reper istoric si o marturie a existentei noastre multimilenare in spatiul geografic romanesc.
Exista astazi un regim juridic special care protejeaza Delta si care permite atragerea de fonduri pentru intretinerea acestei rezervatii. Banca Mondiala a finantat, inca din 1994, proiectul Conservarea Biodiversitatii in Delta Dunarii care vizeaza dezvoltarea capacitatii institutionale a Administratiei Deltei. De asemenea, in cadrul euroregiunii Dunarea de Jos, Romania, Ucraina si Republica Moldova colaboreaza pentru crearea unei rezervatii transfrontaliere. Din pacate, eforturile nationale si regionale nu pot solutiona toate problemele ecologice si economice ale zonei.
Delta Dunarii este, din punct de vedere geologic, biologic, sociologic si economic, un unicat. Fiecare dimensiune in parte aduce insa cu sine probleme a caror rezolvare presupune forme de cooperare mult mai extinse decat cele exersate in regiune.
Rata de avansare a deltei scade in mod dramatic, mai ales in ultimele decenii. Fenomenul poluarii ramane inca o problema grava in conditiile unor masuri de protectie lipsite de mijloace tehnice performante. Specii rare ale florei si faunei sunt amenintate cu disparitia. Esuarea, in urma cu opt ani, a navei Rostock pe unul din bratele Dunarii, la care se adauga lipsa unei infrastructuri moderne, a determinat o scadere brusca a tranzitului si un important declin economic al zonei.
Sunt elemente care apartin unei realitati economice si sociale aflate intr-o contradictie dramatica cu potentialul acestei zone. Dincolo de programele si de eforturile noastre, este nevoie ca, pe termen scurt, sa existe un sprijin mai substantial din partea comunitatii internationale. Un prim pas l-ar putea constitui o oferta concreta de know-how de specialitate si profit de aceasta ocazie pentru a va sugera sa fiti printre cei care se vor implica direct in acest demers.
Nu ar fi vorba doar de un simplu act de generozitate, specific celor care iubesc si protejeaza natura. Delta Dunarii poate deveni unul dintre cele mai interesante obiective turistice din lume. Sunt convins ca, de indata ce acest lucru va fi cunoscut si inteles in adevaratele sale dimensiuni, viitorul ecologic si turistic al Deltei va fi mai incurajator.
In urma nu cu multi ani, cand lumea era inca impartita de Ziduri si de Cortine de Fier, in Romania comunista oamenii ascultau la radio emisiunile Europei Libere si ale Vocii Americii pentru a afla ce se intampla dincolo si citeau, pe ascuns, numere mai vechi sau mai noi din publicatiile occidentale. National Geographic insemna, pentru norocosii care faceau rost de cate un exemplar, sansa descoperirii naturii ca forma a libertatii. De atunci a trecut ceva timp, Romania a trait schimbari rapide si dramatice, zidurile si cortinele au cazut, altele noi se pot ridica in loc, dar realitatea prezentata de National Geographic a ramas si va ramane mereu aceeasi. Pamantul pe care traim este o constanta a fiecaruia dintre noi, saraci sau bogati, mari sau mici, puternici sau slabi, iar raspunderea pe care o avem pentru acest pamant este zi de zi mai mare.
Ma bucur sa constat ca, acum, America este din nou alaturi de noi. Inclusiv in privinta sprijinului direct de asistenta economica in domeniul protectiei mediului si a calitatii vietii, program elaborat de Agentia Internationala pentru Dezvoltare a Statelor Unite – USAID –  si aprobat de Administratia de la Washington.
Intr-o minunata carte a lui John Steinbeck, Pasunile Raiului, un grup de soldati spanioli gaseste pe teritoriul Californiei un spatiu de o frumusete fara seaman, unde intemeiaza o asezare. Generatie dupa generatie, oamenii traiesc si sfarsesc in acel spatiu de vis, incantati de darul ce le-a fost dat. Poate este prea devreme sa speram intr-o asemenea minune, dar cred ca fiecare locuitor al acestei planete ar merita sa deschida ochii intr-o asemenea Pasune a Raiului. Eforturile fiecaruia dintre noi sa faca in asa fel incat acesta sa nu ramana un vis prea indepartat.

Inca din primele zile ale sangeroasei prabusiri a comunismului, in Romania a inceput o dezbatere aprinsa despre modul in care trebuie sa ne construim viitorul. In presa si pe strazi, in statiile de metrou si in piete, ziaristi, politicieni, oameni de cultura si cetateni obisnuiti discutau ore intregi despre drumul spre democratie si prosperitate. Vorbeau despre capitalismul clasic si despre noul tip de capitalism, despre restructurarea economiei noastre supradimensionate, despre un viitor bazat pe turism si agricultura. Dincolo de unele abordari naive, acestea au fost primele dezbateri publice nedirijate si neingradite.
Dupa 50 de ani, eram martorii unui proces de maturizare natural si inevitabil. Devenisem constienti ca reusita tarilor in tranzitie era legata de capacitatea lor de a avea o viziune clara asupra tipului de societate pe care si-o doreau, de capacitatea lor de a-si grabi despartirea de vechea societate si de a trece la zidirea celei noi.
Confruntate cu provocarile de fiecare zi, cu miile de probleme obisnuite, tarile in tranzitie au fost nevoite adeseori sa aplice doar programe de supravietuire, de gestionare a dificultatilor, a tensiunilor sociale. Interesele electorale au contribuit si ele la abandonarea perspectivei in favoarea imediatului.
Pentru noile democratii din Europa Centrala si de Est, o politica de succes presupune respectarea stricta a calendarului de optiuni si masuri imperios necesare. Optiunea priveste, cum spuneam, tipul de societate pe care dorim sa o construim. Numai pe baza unei asemenea viziuni se poate elabora o strategie si, apoi, un program de reforma. In fine, pe baza acestui program se poate elabora un buget care sa raspunda cerintelor de reforma. Drumul deschis nu este insa atat de simplu. Exista si apar mereu alte constrangeri si alte dificultati.
Pornind de la o economie centralizata si o administratie profund birocratica, Romania opteaza pentru un salt peste etape spre o societate informationala. Nu ne putem permite sa urmam calea clasica aleasa de Statele Unite si Europa de Vest cu mult timp inainte si in conditii total diferite. Daca infaptuim reforma in ideea edificarii unei societati clasice, industriale, atunci decalajul dintre noi si tarile dezvoltate va creste continuu, iar posibilitatile noastre de cooperare efectiva cu aceste tari vor scadea din an in an. Nu vom putea folosi acelasi limbaj, nu vom putea folosi aceleasi mijloace. A stabili un alt tel decat societatea informationala ar insemna sa stam pe loc si chiar in regres fata de tarile cu care am pornit impreuna la drum in 1989.
Am dorit sa abordez aceste probleme aici, deoarece reusita programelor a situat Statele Unite in topul societatii informationale, atat prin laboratoarele de cercetare, cat si prin viata cotidiana a oamenilor. Computerul de astazi a fost creat prin performantele succesive ale multor inventatori din lume, dar tehnologia informationala, cu aplicare directa in cercetare si industrie ori in cotidian, este o creatie americana.
Nu este suficient sa afirmi ca doresti sa construiesti o societate informationala, trebuie sa fii capabil sa o faci. Astazi, cand Romania isi poate propune un asemenea tel, ea are deja o baza, formata din zeci de mii de tineri a caror vocatie si aptitudini in domeniul informaticii, matematicii si electronicii au fost dobandite in scoala si dovedite in practica, in tara si in strainatate. In ultimii cinci ani, toti participantii romani la Olimpiada Internationala de Tehnologie Informationala au obtinut medalii de aur sau argint. Anul trecut, in Argentina, la Olimpiada de matematica, sase tineri romani pregatiti in licee romanesti au obtinut doua medalii de aur, trei de argint si una de bronz. Peste zece mii de tineri romani sunt acum in Statele Unite la cursuri doctorale, indeosebi in domeniile mentionate. In marile universitati americane sunt si multi profesori romani care predau matematica si informatica. Cu cateva saptamani in urma, la New York, in cadrul unei declaratii pentru presa, directorul executiv al unei companii cunoscute  mentiona ca a infiintat un atelier pluridisciplinar in care lucreaza 260 de specialisti romani in electronica si tehnologia informationala. Succesul acestui tip de atelier a determinat compania sa extinda proiectul, astfel incat pana la finele anului vor fi 400 de angajati. Romania are asadar baza umana necesara pentru o dezvoltare informationala.
Societatile in tranzitie sunt sarace, nu au inca o clasa de mijloc dezvoltata care sa stabilizeze economia si structura sociala. Totusi, trebuie sa avansam spre o societate informationala dupa modelul tarilor democratice dezvoltate. Sau sa acceptam riscul major al revenirii la un trecut national-comunist.
Europa Centrala si de Est are nevoie de o dezvoltare durabila, cu alte cuvinte, nu se poate rezuma la o simpla crestere economica. Dezvoltarea durabila trebuie precedata de o optiune clara pentru toleranta, dialog, constructie, participare civica. Un tanar dotat cu computer si legatura pe Internet este mai putin expus fanatismului etnic si religios. Informatia prin computer, participarea la aventura cunoasterii, la retelele de comunicatie mondiale tot mai complexe si spectaculoase pot darama bariere si prejudecati.
Romania a facut cativa pasi inainte spre societatea informationala, dar trebuie sa fie pregatita si pentru cateva salturi. La o populatie de aproximativ 23 de milioane, exista 4 milioane de familii conectate la televiziunea prin cablu. Este cel mai mare procent din Europa Centrala si de Est, iar sistemul de cablu este folosit si pentru transmiterea de date. Rata inmultirii serverelor de Internet in Romania este de aproape sase ori mai mare decat media mondiala. Aceasta este, desigur, expresia directa a dorintei de a recupera o serioasa ramanere in urma.
Anul acesta, operatorul telefonic ROMTELECOM va intra in procesul de privatizare. Nu demult, a fost lansat un proiect de construire a unei retele informatice nationale bazata pe fibra optica. Exista, de asemenea, o serie de proiecte pentru dezvoltarea sistemului de telefonie rurala prin utilizarea transmisiei prin satelit. La inceputul anului a fost pus in aplicare programul de reducere gradata a a taxelor vamale pentru importul de computere si accesorii. O masura utila, chiar daca ritmul acestor reduceri este, cred, inca prea lent. Trebuie reduse in continuare taxele companiilor care produc soft sau care adapteaza produse soft realizate in strainatate, precum si impozitul pe veniturile celor care lucreaza in acest domeniu de varf. In acelasi timp, legile existente in domeniul protectiei dreptului de autor, accesului individual la informatie si copy-right-ului trebuie puse in aplicare fara intarziere.
Integrarea Romaniei in NATO sau in Uniunea Europeana impune compatibilitate si interactiune in ambele sensuri. Trebuie, asadar, sa avem un sistem informational echivalent si compatibil. Dorim sa dispunem rapid de noi tehnologii informationale destinate publicului, dar si sectorului bancar si financiar. Pentru a concretiza aceste teluri, contam pe cooperarea cu parteneri din Statele Unite. Cei doi operatori din telefonia digitala, intre care Mobifon–Connex, au avut un succes spectaculos anul trecut, devenind companiile cu cel mai mare buget pentru publicitate si sponsorizari din tara.
Romania se afla intr-o etapa decisiva pentru dezvoltarea si integrarea sa in structurile euroatlantice. Tehnologia informationala poate accelera integrarea. Cea mai importanta actiune, stabilirea clara a prioritatilor, a fost incheiata. Stim ce avem de facut. Cunoastem si ce erori s-au facut. Ele ne obliga sa continuam aplicarea structurata a acestei strategii, astfel incat la inceputul mileniului III Romania sa cunoasca o explozie informationala convingatoare si decisiva pentru viitorul prosper pe care statul roman il datoreaza poporului sau.

La fel ca americanii, romanii au un ascutit simt al umorului. In anii ‘30, s-a lansat o anecdota devenita celebra: Un om de afaceri din Iasi – capitala Moldovei, o provincie romaneasca – cere o legatura telefonica cu Chisinau – astazi capitala Republicii Moldova. Intre cele doua orase este o distanta de aproape 120 de mile. Dupa o ora de asteptare, se hotaraste sa plece cu trenul. Ajunge la Chisinau si, in timp ce isi imbratisa prietenul, in biroul acestuia, operatoarea ii anunta ca s-a realizat legatura telefonica. Chiar si in primavara anului 1990, dupa revolutia anti-comunista, reporterii occidentali aflati in Romania se plangeau public ca este nevoie, in medie, de trei ore pentru a lua legatura telefonic cu tarile lor. Oricat ar parea de neverosimil, aceste lucruri au fost o realitate intr-o tara europeana cu un popor latin, pentru care comunicarea este la fel de necesara ca si aerul.
Ca geolog, sunt un om al hartilor, obisnuit cu distantele fizice. Anii din urma mi-au confirmat opinia ca, in lumea de azi, traim intr-un spatiu care este o compunere intre distanta fizica, timpul in care o persoana sau o informatie poate parcurge aceasta distanta si, nu in ultimul rand, numarul de persoane care au capacitatea de a se conecta la reteaua care mijloceste comunicarea informatiei.
Stim foarte bine ca acest concept spatio-temporal va ajunge dominant si va guverna raporturile de forta in lumea de maine. Important pentru noi este ca aceasta carte se joaca si in Romania.
M-am referit la conexiuni si vreau sa amintesc o poveste, de aceasta data, de succes. Pentru tineretul roman, Connex GSM a devenit  simbolul concret si palpabil al unei alte epoci decat cea a parintilor lor, simbolul viitorului.
Dupa cum multi dintre dumneavoastra stiti, probabil, previziunile initiale, de 20.000 de clienti pentru serviciile Connex GSM, au fost de-a dreptul spulberate, existand in Romania, in prezent, peste 150.000 de abonati. Poate unora dintre dumneavoastra, obisnuiti cu statisticile americane, aceasta cifra nu le spune mare lucru. Dar trebuie sa precizez ca ea a fost realizata in conditiile in care, pe de o parte, exista un competitor puternic, deci intr-un regim concurential si, pe de alta parte,  pretul unui telefon mobil, inclusiv abonamentul, este inca excesiv pentru 80% dintre romani. Aici a intervenit gustul extraordinar al romanilor pentru ceea ce este modern si capacitatea lor de a face o selectie a propriilor achizitii pentru a-si realiza dorinta de a dobandi ce este mai nou si performant.
Dupa ani de stagnare, din economia reala ne vin, in sfarsit, semnale pozitive. Este sigur ca de acum inainte in Romania se va munci mai bine, se va castiga mai bine si, in concluzie, se va comunica mai intens. Noi credem ca firmele americane de high-tech pot si trebuie sa vina mai mult in Romania. In delegatia care ma insoteste in vizita pe care o efectuez acum in Statele Unite, la invitatia Presedintelui Clinton, sunt specialisti care va pot infatisa cele mai recente facilitati pentru dezvoltarea investitiilor in tara noastra.
Inchei, chemandu-va sa veniti in Romania. Este inca mult spatiu liber pentru afaceri si viitorul se vede bine.

Din vremuri stravechi, romanii au ales-o pe Fecioara Maria ca ocrotitoare a neamului nostru. Multimea manastirilor si bisericilor ce-i sunt inchinate este marturia in lemn si piatra a acestei iubiri. A fost voia Domnului si dorinta noastra ca astazi, impreuna cu dumneavoastra, fii si fiice ai Ardealului si ai intregii tari, sa venim aici pentru a ne ruga impreuna, pentru binele Tarii si al fiecaruia in parte. Noi stim ca Maica Domnului ajuta celor ce se roaga Ei cu credinta si cu dragoste.
Traim intr-o vreme plina de incercari. Ne-au lovit si inca ne lovesc destule greutati. Cautam puterea sa le depasim. Dar pentru a lucra temeinic, avem nevoie de credinta. Credinta in Dumnezeu limpezeste sufletele si da tarie faptei.
Manastirea Nicula s-a construit in jurul unei icoane, icoana Maicii Domnului. O icoana in care ochii Maicii Domnului au plans. Au plans pentru romani.
In multe si indepartate locuri ale lumii, icoana Fecioarei Maria este socotita o icoana protectoare. Lumea crestina se simte orcrotita prin icoana de la Muntele Athos a crestinilor ortodocsi din Balcani, prin Madona Neagra de la Cestochova, a polonezilor, prin icoana de la Lourdes, a francezilor, prin icoanele multor altor popoare vechi sau mari prin faptele lor in istorie. Maica Domnului din icoana de la Nicula plange pentru romanii care ei insisi si-au spus „fiii lacrimilor Sale”, iar  tara si-au numit-o „Gradina Maicii Domnului”.
Am participat astazi la hirotonirea intru arhiereu a Parintelui Vasile Flueras care va lua numele Somesanul. Ma folosesc de acest prilej pentru a-i ura pastorire cu roade bogate in slujba Bisericii si a Neamului care l-a ridicat si din care s-a ridicat.
Episcopul este chemat, prin misiunea sfanta care i-a fost incredintata, sa fie alaturi de credinciosii sai in toate imprejurarile vietii, si la bine, si la rau. Acum, ca si intotdeauna, misiunea Bisericii si a slujitorilor ei este de a raspandi dragoste si buna intelegere intre oameni.
Cuvantul lui Dumnezeu zideste in suflete si aceasta lucrare s-a dovedit mai durabila decat ziditul in piatra sau otel. Biserica modeleaza sufletele si apropie oamenii, iar aceasta politica, prin care neamul romanesc a biruit prin veacuri, trebuie sa ne calauzeasca si de acum inainte. Politica Bisericii este politica iubirii.

Vom fi alaturi cateva zile, pentru a ne ruga, pentru a medita asupra unei teme generoase: Dumnezeu, Omul, Popoarele. O astfel de intalnire in Romania, o tara aflata in centrul Europei post-comuniste, intr-o zona care parcurge o tranzitie dificila si de multe ori dureroasa, poate avea o semnificatie ecumenica aparte.
Nu numai Europa de Est se afla intr-o faza de tranzitie. Intr-un fel de tranzitie se afla de fapt toata omenirea. Aliante strategice se reaseaza in constelatii fragile. Prioritati diplomatice se modifica in functie de o configuratie geopolitica mereu schimbatoare. De altfel, mutatiile acestui sfarsit de mileniu nu exclud nici un domeniu al vietii: formele si substanta cunoasterii evolueaza vertiginos, efectele cotidiene ale revolutiei tehnologice sunt mereu mai palpabile, sfera telecomunicatiilor inglobeaza, practic, planeta. Practicile economice si instrumentele financiare evolueaza sub impulsul unei dinamici galopante iar fluctuatiile pietelor de capital se declanseaza dupa o logica aproape imprevizibila. In acelasi timp, modelele traditionale sunt eclipsate de aparitia unor comportamente insolite si tot mai des trebuie sa raspundem unor dileme bioetice de neimaginat acum cateva decenii.
Lumea de azi se confrunta cu o serie de paradoxuri: subdezvoltarea nu exclude inarmarea, democratia nu lichideaza coruptia, economia de piata nu reuseste sa evite dezastrele ecologice si somajul. Dupa 50 de ani de la adoptarea ei, Declaratia universala a drepturilor omului este sistematic sfidata, fie sub pretexte ideologice, fie sub povara endemica a saraciei.
Ar fi nepotrivit sa omitem din aceasta sumara analiza ceea ce s-ar putea numi globalizarea viciului. Crima organizata, traficul de droguri, de arme, substante radioactive sau organe umane, prostitutia infantila, pedofilia, economia subterana, frauda fiscala si emigratia fortata sunt cele mai frapante, dar nici pe departe singurele aspecte ale unui rau mondial in fata caruia guvernele, fortele de ordine sau, dupa caz, organizatiile umanitare, se declara adesea neputincioase.
Trecutul ne invata ca nici un tip de civilizatie afirmat in istorie nu a disparut pur si simplu, asemenea miticei Atlantida. Sursa dezordinilor amintite tine mai degraba de timp, decat de spatiu. Pe o planeta mereu mai mica, se infrunta durate colective profund eterogene. Occidentul a pasit in asa-numita epoca postmoderna si postindustriala. Statele Europei de Est traverseaza, ca pe un desert, perioada postcomunista menita sa le asigure deplina instalare in modernitate. Pe de alta parte, numeroase societati actuale isi sprijina existenta pe o mentalitate premoderna.
Politica si economia au reusit sa organizeze spatiul, dar nu si timpul planetei. Fenomenul mi se pare pe deplin explicabil stiind ca spatiul ramane domeniul de predilectie in care actioneaza protagonistii vietii politice si economice. Prin acorduri, guvernele pot invecina tari aflate la enorme distante geografice. La randul lor, actorii economiei mondiale pot construi infrastructuri care asigura orice tip de legatura intre comunitatile umane. Se relativizeaza astfel distantele fizice, dar nu si decalajele de perceptie asupra timpului. Decalajele despre care vorbesc genereaza orizonturi de asteptare contradictorii. Omul de afaceri occidental isi doreste o vacanta “ecologica”, in vreme ce indianul din padurea amazoniana, intr-un mediu natural nepoluat, viseaza o barca motorizata. Unul vrea sa se intoarca la natura, iar celalalt incearca sa se civilizeze. Daca diversitatea perceptiilor asupra timpului ar antrena numai diferentierea idealurilor noastre intime, nimeni nu ar avea obiectii. Din pacate insa, de aici se bifurca nu numai dezideratele personale, ci si atitudinile comunitare, exprimate prin optiuni politice ofensive. Neintelegeri de toate naturile apar astazi mai ales pentru ca diferitele ramuri ale lumii traiesc inauntrul unor istorii paralele. Marea provocare a mileniului urmator pare a fi legata de intrebarea: ce putem face pentru ca toti locuitorii planetei sa devina cu adevarat contemporani?
Cum putem explica unei societati conservatoare faptul ca Occidentul se elibereaza treptat de sub fascinatia modernitatii si ca se afla in cautarea unei alternative spirituale care nu mai exclude dialogul cu valorile traditionale? Cum putem convinge Occidentul ca societatile premoderne sau cele postcomuniste ar putea trece direct in post-modernitate, fara a mai cunoaste excesele erei industriale? Suntem confruntati cu o problema de comunicare si cred ca, in acest plan, religiile lumii au un rol fundamental.
Locuim relativ in aceeasi lume a secolului 20, gratie dreptului international si in virtutea progresului tehnologic. Nu vom dialoga cu adevarat decat atunci cand vom si trai in acelasi timp. Dar, pentru a fi prezenti unii in fata altora, cu particularitatile si afinitatile noastre, e nevoie sa instituim un consens universal in jurul acelor valori morale care protejeaza umanitatea fiecarei persoane si demnitatea fiecarei comunitati.
E riscant sa instituim un atare consens in jurul ideii de bine. Putem banui ca, pentru secole de acum inainte, fiecare societate va avea propria conceptie despre bunastarea sa terestra sau spirituala. A incerca standardizarea acestor conceptii inseamna a pleda pentru instaurarea gandirii unice si a inmulti zadarnic focarele de tensiune. Doctrinele politice, contextele simbolice, traditiile locale si sistemele de credinta sunt ireductibile. Exista, prin urmare, suspiciuni legitime fata de orice proiect sincretist capabil sa relativizeze unicitatea acestor discursuri si reprezentari. Nimeni – politician, ganditor, lider religios sau om obisnuit – nu e dispus sa-si sacrifice identitatea pentru un ecumenism care ar sterge diferentele. Nu putem dialoga eficient daca interlocutorul resimte pericolul de a-si mutila identitatea. Si nimic nu ne autorizeaza sa pretindem ca oferta noastra este superioara, in absolut, celei pe care o fac ceilalti. Pe de alta parte, nimeni nu mai poate nutri astazi pretentia de a reduce ansamblul familiei umane la numitorul propriilor optiuni politice, economice, culturale sau religioase. De aceea, mi se pare mai rezonabil sa identificam, inainte de orice, raul pe care sa il combatem impreuna. Este in interesul tuturor natiunilor sa se intalneasca pe terenul respingerii a ceea ce socotesc a fi intolerabil.
Sunt sigur ca toti cei prezenti aici refuza din capul locului razboiul, terorismul, tortura, poluarea, delictul de opinie, xenofobia, rasismul si manipularea genetica, exploatarea minorilor, excluziunea sociala, foametea, discriminarea profesionala pe criterii de sex, religie sau apartenenta etnica. Avem datoria de a diagnostica impreuna aceste patologii, asa cum putem vindeca laolalta ranile pe care ele continua sa le provoace.
Chiar daca obiectivul nostru este in aparenta modest, atingerea lui presupune laborioasa inchegare a unei culturi a solidaritatii, conturarea unui stil pragmatic, in care nu declaratiile detin ponderea, ci actiunile efective. Faptul ca atati distinsi reprezentanti ai opiniei publice mondiale, lideri religiosi, politicieni, diplomati si personalitati culturale se afla astazi la Bucuresti constituie o asemenea actiune. Prezenta dumneavoastra demonstreaza ca, la aproape un deceniu de la prabusirea comunismului, Europa de Est nu mai este un teritoriu inchis in sine si nici un spatiu pe care restul lumii il izoleaza sau il ignora. Romania doreste sa-si afirme – inclusiv prin intermediul acestui important forum al dialogului inter-religios – vointa de a coopera, in mod sincer si consecvent, cu toti cei dispusi sa cunoasca si sa pretuiasca alte culturi, alte traditii, alte destine istorice si alte sensibilitati.
Pentru societatea romaneasca, majoritar ortodoxa, tema reuniunii Oameni si Religii de la Bucuresti este un excelent prilej de a sublinia necesitatea unei Europe unite, fara clivaje economice, politice sau confesionale insurmontabile si care sa stabileasca relatii consistente cu toate celelate arii de civilizatie.
Noi, romanii, suntem primii care avem de invatat dintr-o asemenea experienta a dialogului generalizat. Nu putem uita ca aici, in orasul in care va aflati, ca si in restul Romaniei, frica de a-ti exprima opiniile era, pana nu demult, moneda curenta. Nu putem, de asemenea, uita ca eliminarea regimului comunist, care a incercat sa ne instraineze de naturala noastra vocatie europeana, a fost platita cu pretul a sute si sute de vieti omenesti. Se cuvine sa amintim ca libertatea redobandita prin sacrificiu ne-a creat tuturor nu numai drepturi, ci si responsabilitati cu care ne familiarizam treptat, in conditii sociale si psihologice adeseori dificile.
Iata de ce am convingerea ca libertatea de a ne intalni va fi dublata de gravitatea asumarii responsabilitatii de a ne respecta patrimoniul national, angajamentele internationale si semenii de pretutindeni, a  responsabilitatii de a participa dupa puterile noastre la efortul global in favoarea unei lumi mai sigure, mai juste si pasnice.

Anul trecut, la Padova, am lansat propunerea de a organiza a XII-a reuniune Oameni si Religii la Bucuresti. M-am bucurat sa constat entuziasmul cu care a fost primita aceasta propunere. Ma bucur cu atat mai mult astazi, cand proiectul de atunci s-a transformat in realitate. Cel care, acum un an, a fost oaspetele Comunitatii Sant Egidio este onorat ca a putut fi, alaturi de compatriotii sai, gazda dumneavoastra, sper, primitoare. Vad in aceasta reciprocitate nu numai o forma de politete, ci si o ilustrare a principiului ca prietenia se masoara cel mai bine prin fapte.
Reuniunea Oameni si Religii de la Bucuresti a demonstrat ca dialogul ramane singura modalitate pentru a ne apropia, pentru a descoperi ceea ce ne uneste. Experienta acestui dialog dovedeste ca politica si religia se pot asocia spre binele comun.
In ultimele secole, viata cetatii si cea a spiritului adeseori s-au exclus, irosindu-se in polemici sau, dimpotriva, au fuzionat, alunecand impreuna spre extremism. Sunt societati in care politica si religia se ignora. Sunt societati in care politica si religia se confunda imprudent. Formulele acestea potential explozive par sa-si epuizeze deopotriva resursele si puterea de atractie. Sunt convins ca, in viitor, relatia dintre viata civila si cea religioasa se va construi altfel.
Pentru ca pacea sociala si intelegerea intre natiuni sa se poata mentine este nevoie sa asociem faptul religios si deschiderile sale catre lumea spiritului cu faptul democratic si demersurile sale de aparare a drepturilor omului. Un asemenea scop este, desigur, mai usor de formulat decat de atins. Am, de aceea, certitudinea ca redefinirea raportului dintre religie si politica nu se poate face numai cu datele pe care ni le furnizeaza istoria recenta. Este nevoie sa reflectam la o noua cale si sa experimentam noi solutii.
Suntem confruntati cu doua urgente. Prima vizeaza necesitatea de a ne proteja traditia proprie, pentru a evita rupturile brutale in interiorul societatii din care facem parte. Cea de-a doua priveste dialogul cu alte culturi, adica incercarea de a prezenta celorlalti dimensiunea general-umana a valorilor in care credem. Important este sa nu ne protejam traditia pana la a-i opri evolutia fireasca si sa nu dialogam cu alte culturi purtand gandul ascuns de a le domina.
In saptamanile care au precedat reuniunea de la Bucuresti, lumea a fost din nou zdruncinata de evenimente tragice care inseamna tot atatea rani deschise. In orice colt al planetei ne-am afla, vedem cum natura se dezlantuie si omul nu i se poate impotrivi. Dar si mai mult sufera lumea pentru ca nebunia ucigasa, ura oarba si indiferenta inlocuiesc intelepciunea, solidaritatea si altruismul. Nu exista, cred, vreo religie sau vreo autoritate politica responsabila care sa poata ignora o asemenea cronica neagra. Si stim prea bine ca informatiile noastre despre suferintele oamenilor nu acopera decat o parte infima din dramele consumate in nenumarate zone uitate. Din pricina unei selectii aleatorii a filmelor si informatiilor, exista vedete ale saraciei, asa cum exista vedete ale prosperitatii. Cei mai multi oameni continua sa sufere in anonimat si uitare, dincolo de mobilizari oficiale si de campanii mediatice care ii ignora.
Este imperios necesar sa-i ajutam pe cei care se afla in dificultate si sa le protejam sensibilitatea. Din pacate, oricate interventii am face, problemele raman. Ici-colo bolnavii se vindeca, dar maladiile persista. De aceea, tot mai multe voci pledeaza astazi pentru adoptarea altor reguli de actiune. O asemenea schimbare a accentului dinspre abordarea umanitara a efectelor catre indepartarea cauzelor impune colaborarea tuturor energiilor creative. Avem nevoie de o gandire neconventionala, de o reforma a institutiilor internationale si a sistemelor de educatie, de cunoastere si apropiere intre marile comunitati religioase, de adoptarea unor noi instrumente juridice de combatere a intolerantei si a terorismului, de reducerea decalajelor economice, de utilizarea rationala a progresului tehnologic, dar, mai ales, de inventarea unui nou mod de actiune nebirocratic, just si eficient.
In acest proces de reasezare, religiile ne pot reaminti cateva adevaruri fundamentale pe care, adesea, le neglijam: adevarul ca viata este sacra si frumusetea naturii umane decurge, mai ales, din fragilitatea ei; adevarul ca nu ne putem implini fara ajutorul celorlalti si ca limitele conditiei noastre ne recomanda o mai mare modestie in tot ceea ce facem sau credem ca putem face.
Religiile nu sunt numai rezervoarele memoriei umane. Religiile sunt si scoli ale sperantei si compasiunii, precum si surse ale curajului de a crede ca existenta are un sens superior. Totusi, modernitatea a agresat de prea multe ori diferitele traditii religioase pentru ca ele sa nu primeasca cu temere invitatia de a se concilia cu lumea contemporana. Numai dialogul poate depasi incet-incet orice rezerva. Numai dialogul poate convinge religiile lumii ca reversul extremismului nu este mediocritatea lipsita de orizont si ca toleranta nu este sinonima cu slabiciunea sau cu infidelitatea fata de propriul crez.
Majoritatea reuniunilor Oameni si Religii au fost gazduite de orase ale Italiei. Bucurestiul nu are venerabila vechime a Romei, nu are farmecul aristocratic al Florentei si nici aura mistica a orasului Sfantului Francisc, Assisi. Dar are o istorie a unor timpuri cand aici a rodit tot ce a avut Romania mai de pret.
Astazi, Bucurestiul incepe sa renasca alaturi de intreaga societate romaneasca si isi afirma din nou caracterul european.
Ceremonia la care participam acum are loc in Piata Universitatii. Este suficient sa privim in jur pentru a realiza ca acest spatiu implica o textura simbolica deosebit de graitoare. Avem aici cladirea Universitatii, in care s-au creat premisele culturii romanesti moderne. In spatele nostru, se afla cladirea Teatrului National, un templu in care nici o cultura nu este exclusa. Putem zari silueta bisericii Coltea, a carei prezenta dovedeste ca religia nu poate lipsi din insusi nucleul vietii sociale. In sfarsit, stravechile cruci de piatra, aduse de curand aici, masoara nobletea crestinismului romanesc si ne aduc mereu in minte tinerii ucisi in aceasta piata acum noua ani, cand regimul comunist a fost doborat prin jertfa lor.
Am ales Piata Universitatii ca loc al ceremoniei finale pentru a sublinia ca deschiderea spre valorile universale nu este pentru noi o optiune de ultima ora. Ea izvoraste din traditia istorica a acestui spatiu deschis dialogului dintre culturi.
Dumneavoastra, in calitate de participanti, sunteti singurii abilitati sa apreciati daca reuniunea de la Bucuresti a fost un succes sau nu. In calitate de gazde, tinem sa multumim calduros tuturor celor veniti de foarte departe sau mai de aproape, tuturor celor care au dorit sa ne cunoasca tara, participand la cea de-a XII-a reuniune internationala „Oameni si Religii”. Am fost realmente onorati sa putem gazdui  reprezentanti de inalt nivel ai atator religii, state si organizatii din intreaga lume.
Doresc sa exprim satisfactia pentru modul ireprosabil in care Comunitatea Sant’Egidio a cooperat cu institutiile statului roman si cu Biserica Ortodoxa din Romania pentru a asigura bunul mers al acestui remarcabil eveniment.
Sper din toata inima ca Apelul pentru Pace al reuniunii de la Bucuresti va transmite lumii dorinta noastra ca, impreuna cu toti oamenii de buna credinta, sa construim o adevarata civilizatie a iubirii.

In 300 de ani de existenta, Colegiul Gheorghe Lazar din Sibiu a pregatit nume de prima marime ale vietii publice, culturale si stiintifice din Romania, incepand chiar cu carturarul Gheorghe Lazar, care a fost si un intemeietor al invatamantului superior romanesc de la Sud de Carpati, si continuand cu Lucian Blaga, Octavian Goga si Emil Cioran. Sunt putine colegii in Romania, si indraznesc sa spun chiar in lume, care se pot mandri cu o asemenea galerie a fostilor sai elevi.
Modelul de invatamant oferit de aici, din Sibiu, din Transilvania, vreme de trei secole, se bazeaza pe rigoare stiintifica, exigenta, seriozi-tate si, cu osebire, pe promovarea spiritului national in conditii adeseori potrivnice. Datorita acestor scoli si datorita tuturor scolilor care au res-pectat si au promovat aceste valori, ne putem afla acum aici, vorbind aceeasi limba, invatand dupa aceleasi carti, avand aceleasi idealuri si aceeasi mare cultura romaneasca.
Aici se afla un varf al scolii romanesti si spre un asemenea varf trebuie sa tinda scolile noastre.
Nu a fost reuniune nationala sau internationala, pe teme de inva-tamant si dezvoltare, la care am participat si la care sa nu fi afirmat cat se poate de clar un principiu in care cred – ca om de stat, ca om al scolii, ca roman. Viitorul apartine natiunilor inalt educate. Viitorul apartine societatii informationale care presupune o schimbare de accent dinspre materiile prime traditionale spre aceasta materie prima esentiala, care este inteligenta.
Nu intamplator am subliniat ca in Colegiul Gheorghe Lazar, s-a lucrat la un inalt nivel de calitate vreme de secole, in ciuda conditiilor foarte grele si a oprelistilor de tot felul. Acum, in plina tranzitie, insuficienta alocarilor bugetare lasa loc singurului capital pe care il putem cultiva fara banci si fara birocratie: vointa dascalului roman de a forma generatii educate pe masura vremurilor pe care le traim.
In mileniul III, intr-o societate mondiala globalizata, acesti tineri romani bine pregatiti, care sunteti voi si colegii vostri, vor fi singura armata cu care putem cuceri prosperitatea la care aspiram cu temei. Prin valoare, prin idei, printr-un managament eficient si, evident, prin cointeresare, scoala romaneasca ne va duce inainte.
Singura politica reala este cea care are in vedere viitorul. Este esential sa existe o viziune pozitiva asupra acestui viitor. Sa nu ne lasam coplesiti de aceasta imagine de dezastru pe care, continuu, mijloacele de informare o arunca asupra noastra. Sa nu ne lasam coplesiti de aceasta imagine care prezinta tara ca o imensa groapa de gunoi, ca un sir nesfarsit de mizerii si nenorociri. Stim foarte bine ca nu aceasta este toata realitatea.
Avem probleme dificile carora trebuie sa le facem fata. Avem greutati, dar va avem si pe voi si stim ca veti fi in stare sa va construiti, alaturi de parintii vostri, viitorul pe care il meritati, viitorul pe care natiunea noastra il merita.

In Romania, actul de justitie este inca privit cu indoiala si chiar cu neincredere. Este o imagine la care, din nefericire, instantele judecatoresti au contribuit adesea prin lipsa de promptitudine, prin inconsecventa sau chiar printr-o suspecta neputinta. Nu incerc, in nici un caz, sa generalizez sau sa arunc anatema asupra sistemului judiciar si cu atat mai putin asupra marii majoritati a magistratilor competenti si onesti. Constat doar, cu ingrijorare, ca ne raman inca multe de facut.
Opinia publica a fost si continua sa fie informata prin mass-media de cazuri flagrante de incalcare a legilor tarii, ramase nepedepsite. Justitia creata de oameni, pentru a fi pusa in slujba oamenilor, este astfel compromisa de cei care au uitat sau ignora in mod cinic ca in discutie se afla soarta semenilor lor. Nu ma feresc sa marturisesc ca eu insumi, ca presedinte si ca cetatean al acestei tari, am fost de multe ori surprins sau chiar socat de unele sentinte cel putin discutabile.
Devenind judecatori ai celei mai inalte instante judecatoresti din Romania, sunteti chemati sa demonstrati ca adevarata justitie, infaptuirea idealului de dreptate pot avea o deplina acoperire in realitate.
Desigur, fiecare dintre noi are propriile opinii, indoieli, temeri sau sperante de viitor. Dar, in mod sigur, magistratii Curtii Supreme de Justitie nu pot sa nu aiba in comun dragostea si respectul fata de lege si justitie. Un cunoscut orator atenian spunea ca glasul legii trebuie sa aiba putere deplina pentru a decide fericirea oamenilor prin sentimentul de adevar si dreptate care instituie acea ordine si siguranta fara de care societatile nu pot supravietui.
Sigur ca, in ultimii ani, dupa caderea regimului comunist, s-au facut multe eforturi pentru a spori autoritatea judecatorilor, chiar si prin forma desfasurarii actului de judecata. Chiar lucruri care puteau sa para exterioare, cum ar fi reintroducerea robei si ceremonialul de sedinta, au avut rolul lor in a sublinia solemnitatea actului de justitie. S-a incercat, in ultimul timp, sa se treaca, dupa puterile bugetului, la o mai buna remunerare a judecatorilor, in raport cu inalta raspundere care le revine.
Stiu, chiar din interiorul profesiunii, desi experienta mea a fost extrem de redusa, cat de greu este sa traiesti in contact cu partea cea mai urata a societatii sau sa intalnesti oameni in momentele lor cele mai rele. Stiu care este situatia localurilor instantelor judecatoresti din tara si conditiile in care in special Curtea Suprema de Justitie isi defasoara activitatea. As vrea, totusi, sa cer judecatorilor sa redea prestigiul Curtii Supreme de Justitie prin propria lor activitate, prin profesionalism si celeritate. Si sper sa nu uite niciodata ultimele cuvinte ale juramantului pe care l-au depus: sa imparta dreptatea cu onoare, din constiinta si fara partinire.
Reforma justitiei romanesti este un proces dificil, mult mai dificil decat credeam, cu aspecte uneori contradictorii. Pentru ca, in aceasta tranzitie, de la sistemul totalitar comunist la democratie, pe care anterior n-a mai parcurs-o nimeni, au fost avantajati, de multe ori, exact cei care reprezentau raul de care credeam ca am scapat. Si trebuie sa spunem ca, acordarea rapida a inamovibilitatii judecatorilor a putut conserva in posturi si oameni care nu stiu, nu pot sau nu vor sa pretuiasca adevarata justitie.
In acelasi timp, aceasta reforma a justitiei romanesti presupune o mare vointa si un efort extraordinar, in primul rand din partea celor care au menirea si responsabilitatea de a o face posibila. Intr-un sistem democratic nimeni nu-si poate permite sa atinga puterea judecatoreasca. Presedintele este obligat sa isi aleaga cu grija cuvintele, atunci cand co-menteaza si, in mod categoric, nici nu-si poate pune vreodata problema sa intervina intr-un fel. Succesul sau esecul oricarui magistrat depinde de el insusi.
 Daca procesul de reforma a justitiei se opreste la jumatatea drumului, el risca sa dezvolte inertii si ambiguitati extrem de periculoase, care pot sa compromita nu numai justitia, ci si intregul sistem. Nu suntem foarte departe de acest lucru. Cand merg in tara primesc, de fiecare data, zeci de memorii dintre care 90% se refera la probleme legate de Justitie. Ele reflecta si nestiinta oamenilor, credinta ca altcineva, din afara Justitiei, poate sa intervina si sa le rezolve problemele. Este clar ca justitia este dura, ca intr-un proces sunt doua parti, ca o parte intotdeauna pierde, ca multora le este greu sa accepte ca nu au dreptate. De aceea, esential nu este ca cineva sa piarda sau sa castige, ci sa fie convins ca s-a facut dreptate. Iar aceasta trebuie sa rezulte clar si argumentat din hotarare, din felul in care ea este motivata de judecatorul care a redactat-o.
De cele mai multe ori, vorbind de institutii, vorbim de Justitie in ansamblul ei, vorbim de Tribunale, de Curti de Apel, vorbim de Curtea Suprema de Justitie, vorbim de Institutia judecatorului. Dar in spatele acestor institutii se afla magistratii – cunoscatorii de lege si impartitorii de dreptate.
Momentul depunerii juramantului de catre judecatorii Curtii Supreme de Justitie are incarcatura lui de emotie. El echivaleaza cu a fi ajuns in varful piramidei acestei profesiuni. Asa cum, in invatamant, important este sa ajungi profesor, nu sa ocupi functii administrative, pentru orice absolvent al Facultatii de Drept care paseste in magistratura nu exista o imagine mai prestigioasa, pentru cariera lui, decat cea de judecator la Curtea Suprema. A ajunge aici, uneori la varste tinere, a fi in acest punct de varf extrem de important inseamna a prelua si a accepta o enorma raspundere. Nenumarate dosare vor pune la grea incercare cunostintele profesionale, experienta magistratilor, dar mai ales forta lor de caracter pentru a lua decizii de care depinde soarta oamenilor si soarta intregii societati.
 Este fundamental, mai important decat orice, ca prestigiul justitiei sa fie recuperat. Fiecare magistrat poate sa puna o piatra importanta la temelia si apoi la constructia acestui prestigiu. Pentru ca, evocand termenii biblici, exista un timp al daramarii si un timp al zidirii. Totul este sa nu fim demolatorii binelui si ziditorii nedreptatilor.

Imi este destul de greu sa-mi reprim bucuria de a reintalni astazi  prieteni de o viata, cercetatori si tehnicieni impreuna cu care am lucrat indeaproape in anii trecuti. La orice aniversare in invatamant evocam trecutul universitatilor, dar ne confruntam si cu propriul nostru trecut. De aceea, voi traversa si eu aceasta proba a amintirilor personale. Nu pot sa uit emotia de a fi lucrat cu studentii mei in laboratorul amenajat pe locul fostulului birou de rector al Institutului Politehnic al profesorului Nicolae Petrulian, in cladirea din Polizu sau cum, mai tarziu, ca cercetator, am putut folosi microsonda si alte aparate ale Facultatii de metalurgie colaborand cu colegii din Politehnica. Nu pot sa nu ma mandresc ca am pregatit serii si serii de ingineri care lucreaza astazi pe tot cuprinsul Romaniei si in unele dintre cele mai indepartate tari ale lumii.
In lunile si apoi in anii care au urmat dupa decembrie ’89, ca prorector si rector al Universitatii Bucuresti, am cooperat permanent cu conducerea Universitatii Politehnice si am reusit sa ne intelegem, in ciuda faptului ca aveam unele divergente in problema impartirii spatiilor de cazare a studentilor in camine. Ca presedinte al Consiliului National al Rectorilor, m-am bucurat de sprijinul permanent al domnului rector Gheorghe Zgura si, mai inainte, de cel al domnului rector Virgil Constantinescu, acum ambasador al Romaniei la Bruxelles, ca si de cel al tuturor prorectorilor si profesorilor din Universitatea Politehnica. Am fost solidari si la bine, si la greu, pentru ca binele sa invinga. Imi amintesc cum am venit sa protestez aici, alaturi de profesorii si studentii din Politehnica, atunci cand invatamantul tehnic risca sa fie diminuat prin unele masuri propuse de ministrul Invatamantului din acea vreme.
Trecutul si prestigiul Institutului Politehnic impun respect si admiratie, incepand chiar prin contributia lui Gheorghe Lazar, socotit pe buna dreptate ctitor, in acelasi timp, al invatamantului tehnic si al invatamantului umanist. Vocatia lui de profesor a acoperit mai multe discipline, iar vocatia lui de ziditor s-a bizuit pe multilateralitatea invatamantului. Aceasta ingemanare, de care am beneficiat si eu, de pregatire tehnica si umanista, te ajuta intotdeauna in viata si in cariera. Unul dintre profesorii mei, care era doctor al unei universitati tehnice din Germania, dar si doctor in stiinte in Elvetia, spunea mereu cat de important este ca un inginer sa aiba cultura si elocinta, pentru ca proiectele lui sa convinga si sa fie puse in aplicare.
In 1819, intr-o Europa in care campaniile napoleoneene disipasera si idei, si reforme, de la Codul Civil la sistemul metric, Scoala lui Gheorghe Lazar pregatea primii specialisti in masuratori de cadastru din aceasta parte a continentului. Era un inceput de formare in spiritul a ceea ce trebuia sa aduca precizia in orice fel de activitate umana.
In lunga perioada care a urmat, dar in special dupa 1920, politehnistii au format, dupa modelul francez, un adevarat corp de elita, pentru care legatura etimologica dintre substantivul „inginer” si verbul „a genera”, in sensul de a inventa, de a crea, s-a dovedit esentiala. A fost o perioada profund influentata de ritmurile si realitatile Occidentului, in care Romania a recuperat mult din decalajul din vremea lui Gheoghe Lazar.
A fost apoi acea perioada mai recenta a istoriei noastre, marcata de dictatura comunista. Ea trebuie examinata sub multiplele ei aspecte si nu putem nega faptul ca, in acea perioada, inginerii au fost angrenati in numeroase lucrari de cercetare, de proiectare, de executie, care vor ramane prin ce au avut bun si serios si prin ceea ce a creat industria romaneasca in stradania ei de a fi performanta. Au existat si excese, printr-o marire necontrolata a numarului de ingineri, care tindea, in mare masura, sa-i umileasca, scotandu-i din atributiile lor firesti de proiectare, de conducere sau de management, pentru a-i transforma in simpli supraveghetori.
Cel mai important castig al acelor ani a fost reusita Universitatii Politehnice de a ramane un for de inalta pregatire tehnica si de cultura. Acest lucru a fost facilitat si de faptul ca, intr-o perioada, pe care mi-o amintesc foarte bine (pentru ca este generatia copiilor mei), a fi student la Automatica sau la Electronica la Universitatea Politehnica din Bucuresti echivala cu un certificat de superdotat. A fost momentul in care nota minima de admitere, in urma unui examen foarte dur, ajunsese 9,00.
Am avut ocazia, in calatoriile pe care le-am facut dupa 1989, cand am fost invitat sa tin conferinte in universitati prestigioase din  lume, sa intalnesc absolventi ai Politehnicii Bucuresti din acea perioada. Ei s-au impus cu o viteza uluitoare in mastere si doctorate, in special in universitatile americane. Aveau, pe langa buna pregatire de specialitate, un capital deosebit: o solida cultura, formata in liceul romanesc si continuata in aceasta universitate. Politehnica a avut mereu orchestre proprii de muzica clasica, artisti plastici, scriitori, oameni care au pretuit arta si si-au salvat menirea si viitorul prin contactul cu marea cultura universala.
Profesorii, cercetatorii si studentii Politehnicii din Bucuresti au participat la acea rezistenta culturala care, atunci cand afirmarea intr-un regim concurential deschis a devenit realizabila, le-a asigurat temeiul unor cariere stralucite. Universitatea Politehnica din Bucuresti s-a validat ca un partener de mare calitate pentru institutii de invatamant din intreaga lume.
As vrea sa abordez, si in acest cadru, o problema despre care am vorbit deseori. In ultimele decenii, in America, in Vestul Europei si in cateva tari din zona Asia-Pacific s-a trecut accelerat la  o societate post-industriala, in timp ce alte tari, printre care si Romania, au ramas cantonate, in mare parte, in societatea de tip industrial. As vrea sa fiu bine inteles: doresc sa propun si nu sa combat. Romania a avut si are nevoie de industrie, Romania are nevoie de ingineri. Dar avem nevoie de industrii care protejeaza mediul inconjurator, de industrii care economisesc energia, de acele industrii ale caror resurse nu se epuizeaza in cativa ani. Avem nevoie, cu prioritate, de industriile specifice societatii informationale. Si cred ca aceasta trebuie sa fie o optiune strategica a Romaniei, rapid transpusa in practica. Aceasta optiune presupune acordul si sprijinul dumneavoastra.
Plecand de la o economie excesiv centralizata si profund birocratica, Romania trebuie sa sara peste etape. Nu ne putem permite sa reluam integral calea parcursa de statele occidentale. Daca vom repeta intocmai aceasta cale, atunci decalajul dintre noi si tarile dezvoltate se va accentua. A ne stabili alt tel decat societatea post-industriala informationala, ar insemna, in acest moment, o cadere rapida in trecut.
Vorbim frecvent despre atmosfera, hidrosfera, biosfera, despre sfera culturii si sfera politicii. Marea provocare vine insa din info-sfera, si inteleg prin aceasta nu doar schimbul de informatii intr-o retea, ci si o interconectare a activitatilor umane intr-o retea. Opozitia intre pregatirea preponderent teoretica, umanista, si cea practica, tehnica, este un nonsens. In societatea post-industriala informationala, solutia unei probleme tehnice ar putea veni dintr-o abordare metaforica; dupa cum profesii fundamental umaniste vor fi de neconceput fara dotari tehnice extrem de complexe.
Universitatea Politehnica este astazi o sinteza a invatamantului tehnic, umanist, de management si de administrare a afacerilor. Aceasta este realitatea care da forta noii Universitati Politehnice, asa cum a fost ea gandita de Senatul sau, inca in 1992. La admiterea din acest an s-a produs un reviriment al interesului tinerilor pentru Politehnica. Este un semnal bun pentru intreaga societate romaneasca. Tinerii, scoala, cultura tinerilor sunt cel mai exact barometru al starii de fapt dintr-o societate. Revirimentul Universitatii Politehnice devine un semn bun pentru noi toti.
Stiu foarte bine ca ideea societatii informationale contrasteaza cu bugetul firav al ministerului, cu laboratoarele dotate inca la limita de supravietuire, cu calculatoare care nu sunt din ultima generatie si cu multe alte asemenea neajunsuri. Toate acestea nu se pot rezolva de azi pe maine. In acelasi timp, trebuie sa spun ca reforma profunda a societatii romanesti va incepe sa dea roade cand vom renunta sa mai asteptam ca problemele sa se rezolve la nivel central. Romania are nevoie de initiativa, creativitatea si responsabilitatea fiecaruia dintre noi.
Ar fi riscant sa incerc sa dau o definitie a ingineriei, dar intotdeauna m-am gandit ca un inginer este un om care stie sa masoare, in mod complex si la nivel esential. Este o abilitate extrem de utila acum, cand fundamentarea unitatilor de evaluare si autoevaluare constituie un tel al universitatii moderne.
Protagoras spunea, cu peste 2000 de ani in urma: „Omul este masura tuturor lucrurilor”. Profesorii, cercetatorii si absolventii universitatilor romanesti sunt, astazi, masura viitorului.

Memorie nu inseamna o succesiune spontana de fapte si evenimente, o restituire inocenta si dezinteresata a istoriei mai apropiate sau mai departate, o recenzie exacta de fapte, asa cum s-au derulat ele. De fapt, memoria colectiva este mai mult o problema politica, decat una istorica. Ea tinteste mai mult viitorul si mai putin trecutul, pe care il evoca doar selectiv, cand el ii convine.
Memoria a fost si continua sa fie cel mai complex si mai sofisticat laborator al identitatilor colective. Din aceasta perspectiva, memoria comuna a fost si ramane inca, intr-o oarecare masura, un domeniu de actiune al autoritatii statului. Aceasta nu doar pentru ca autoritatile si-au asumat (iar unele au facut-o inca de la finele Evului Mediu) misiunea de a conserva si de a proteja memoria comunitatilor pe care le guvernau. Autoritatile au avut intotdeauna un rol de control si el a functionat si in acest domeniu.
Arhivele nu au fost niciodata doar un depozit neutru unde se conserva documente clasificate ce trebuie transmise posteritatii. Fiind o institutie administrativa publica, ele au conservat in primul rand memoria statului. Ca institutie politica a statului modern, ele reprezinta un dispozitiv de selectare si ierarhizare a datelor istorice.
Stim, inclusiv din epoca inca recenta a regimului comunist, ca arhivele pot fi inchise, ca ele pastreaza fonduri speciale, secrete, colectii la care accesul ramane limitat si controlat. Stim, de asemenea, ca arhivele nu pastreaza tot. Pentru ca arhivele sunt intotdeauna structurate de catre stat, caruia i se supun. Un stat metodic si foarte birocratizat, asa cum a fost cel de-al treilea Reich german, a pastrat in detaliu chiar si memoria represiunii. Dimpotriva, statele totalitare de tip sovietic, care nu-si dezvaluiau decat partial si cu ipocrizie identitatea represiva si al caror sistem administrativ nu era nici pe departe eficace si riguros, au pastrat in arhivele lor doar marturii incomplete si uneori indirecte ale represiunii in masa.
Arhivele se identifica perfect cu statul care le-a creat. Statul de drept, care nu are misiune mai importanta decat sa asigure si sa protejeze drepturile cetatenilor sai, trebuie sa se supuna el insusi unor reguli. Ca atare, arhivele nu-i vor mai apartine decat din punct de vedere administrativ.
Accesul cercetatorilor la arhive nu trebuie limitat, ci doar reglementat conform normelor democratice in vigoare in tarile dezvoltate. Confruntarea realitatilor si asteptarilor tarii noastre cu experientele nationale si internationale din domeniu este benefica. Sunt convins ca dezbaterile care se inscriu pe calea deschiderii europene si universale vor promova modalitatile de acces, de inter-comunicare si de schimb intre institutiile cu rol de conservare si de valorizare a arhivelor din diferite tari. Din perspectiva acestor schimburi, exista o serie de date privind istoria Romaniei din secolele XIV – XIX in arhivele Turciei, fosta putere suverana a epocii, in timp ce alte marturii se afla la Viena si Budapesta, in Rusia si Polonia ori chiar in Italia si Franta. La randul lor, aceste tari sau altele pot fi interesate de accesul la arhivele romanesti. In consecinta, este nevoie de o reglementare internationala, dublata de legi nationale adecvate, in care sa se stipuleze conditiile de acces, de imprumut, de multiplicare, de restituire, de despagubire in caz de pierdere sau deteriorare.
Reconstituirea istoriei noastre – ca si a altor tari din regiune, „beneficiare” ale ocupatiei sovietice – nu se poate realiza fara a cunoaste si documentele sau filmele realizate dupa anul 1944 de catre Marea Britanie, Statele Unite, Franta. Au trecut mai bine de 50 de ani si, daca ar fi sa credem informatiile vehiculate in Romania, arhivele acestor state ar detine atat documente, cat si filme despre marile procese politice in care au fost implicati Maniu si Mihalache sau alti lideri democrati din Polonia, Ungaria, Cehia, Bulgaria. Prin urmare, este natural sa dorim un raspuns la aceste intrebari si sa propunem elaborarea unei reglementari europene care sa ia in considerare valorificarea onesta a arhivelor.
O problema care asteapta o solutie optima, in primul rand din partea specialistilor romani, se refera la restituirea arhivelor care au apartinut Academiei Romane si care au fost transferate la Ministerul de Interne. Argumentul ca cele mai bune conditii de conservare a documentelor se afla in depozitele Ministerului de Interne nu se mai justifica acum, cand, la Academie, sunt in curs de finalizare spatii moderne, corespunzatoare acestei utilizari. Academia Romana isi revendica un drept incontestabil.

Sunt convins ca proiectul pe care il promovam acum pentru asigurarea transportului de resurse energetice este un demers pragmatic, ferm, cu certe perspective de reusita in beneficiul Europei mileniului trei.
Resursele din zona caspica reprezinta un tezaur energetic care poate fi valorificat in interesul comun al statelor dintr-o vasta arie geografica. Toti cei implicati in acest proiect  avem vointa si putinta de a demonstra ca drumul de la vorbe la fapte poate fi parcurs rapid si benefic. Intalnirile bilaterale sau trilaterale la cel mai inalt nivel desfasurate in ultima perioada in legatura cu proiectul TRACECA, precum si recenta Conferinta de la Baku au confirmat importanta implinirii acestui deziderat.
Necesitatea construirii unui coridor sudic pentru transportul de resurse energetice intre Asia Centrala si Europa Centrala este unanim recunoscuta. Ceea ce urmareste programul TRACECA este crearea unor trasee complementare si nu exclusive.
Valorificarea performanta a acestui urias potential de titei si gaze presupune, in mod evident, deschiderea unei rute sigure de transport, in conditiile in care Marea Caspica este in mod natural o mare inchisa. Nu intamplator ma refer si chiar insist asupra importantei securitatii cailor de transport de resurse energetice. Existenta in regiune a unor potentiale zone de conflict care ar perturba sau compromite o derulare fireasca a unui astfel de transport nu poate fi ignorata. In acest sens, am propus sefilor de state din regiune incheierea unui acord international privind securitatea transportului de hidrocarburi, conceput dupa modelul acordului deja existent pentru transporturile aeriene. Consider ca un astfel de acord este esential pentru ca eventualele conflicte regionale sa nu afecteze acest flux energetic.
Oferta romaneasca privitoare la deschiderea si consolidarea unui coridor sudic, ca ruta de transport Est-Vest pentru resursele de la Marea Caspica propune folosirea, drept cap de pod pentru zona europeana, a portului Constanta. Hidrocarburile care vor ajunge aici prin Marea Neagra pot fi transportate mai departe prin conducte, dar si pe alte cai, dat fiind ca exista deja o retea complexa de transport feroviar si rutier, catre Europa Centrala si de Vest.
Aceasta ruta prezinta o serie de avantaje fata de alte trasee posibile. Ele se refera la realitati geografice, politice si economice specifice Romaniei.
Argumentul geografic isi are forta lui incontestabila intr-un astfel de proiect. Stiti, probabil, ca Romania este situata in centrul Europei, la aceeasi distanta de 2500 de km. fata de extremitatea vestica, de extremitatea nordica si de extremitatea estica a continentului.
La fel de evident este, in acest context, ca ruta de transport energetic dinspre Marea Caspica spre Europa Centrala pe care o propunem este cea mai scurta si, mai mult decat atat, nu intampina dificultati de relief. Practic, pe teritoriul Romaniei, se vor putea intersecta principalele coridoare europene de transport.
Perspectiva din ce in ce mai solid conturata a refacerii celebrului Drum al matasii poate dezvolta un potential de comunicare continentala intre Oceanul Pacific si Oceanul Atlantic bazata pe importanta de odinioara a acestui traseu, amplificata de atributele modernitatii.
Din punct de vedere politic, Romania reprezinta un solid pilon de stabilitate regionala. S-ar putea ca un asemenea argument sa para nepotrivit intr-o expunere cu caracter mai degraba tehnic. Cred insa ca este necesar sa tinem cont de adevarul unei afirmatii binecunoscute in lumea petrolistilor, potrivit careia conductele trec prin zone stabile si pe oriunde trec conducte de transport de petrol si gaze ele aduc stabilitate. Din acest punct de vedere, Romania este un spatiu sigur, in conditiile in care evolutiile din ultimii ani au demonstrat ca ea este o democratie functionala si stabila, cu o politica externa rationala si previzibila. Echilibrul politic intern, relatiile politice consolidate la nivel diplomatic cu tarile vecine, crearea unui sistem legislativ la standarde europene constituie elemente convingatoare pentru recunoasterea acestui statut al Romaniei.
Pe de alta parte, cred ca putem extinde acest context si asupra dimensiunii economice. Romania este stat membru sau asociat la marile organizatii economice din Estul si Vestul Europei: CEFTA, OCEMN, Comisia Dunarii, Uniunea Europeana.
Sistemul energetic romanesc dispune de o larga infrastructura de transport si distributie a energiei. Constanta, cel mai mare si mai activ port la Marea Neagra, are o capacitate importanta de operare atat in domeniul petrolului, cat si al altor marfuri. Portul Constanta are acces, prin Canalul Dunare-Marea Neagra, la artera navigabila trans-europeana Dunare-Main-Rin. Guvernul roman aplica in acest moment un program de dezvoltare a unei retele de zone libere la Marea Neagra (inclusiv zona Portului Constanta), precum si de-a lungul Dunarii.
In Romania exista sisteme de conducte care formeaza cea mai complexa retea de legaturi intre sursele de petrol romanesti si cele din import, dupa cum exista si un sistem complex de rafinarii, de combinate petrochimice si o piata interna importanta de produse petrochimice.
Nu trebuie sa omitem nici argumentul pe care il ofera traditiile romanesti in domeniu. Aceste traditii privesc toate elementele care sunt legate de productia de petrol si de gaze. Exista o traditie de peste o suta de ani in prospectiunea, explorarea si exploatarea petrolului; o experienta de mai multe decenii in prelucrarea produselor petroliere si a gazelor si, prin urmare, un know-how care poate fi transferat.
Sunt premise pe care le consider suficient de convingatoare pentru o colaborare mai intensa cu toti partenerii straini interesati de realizarea acestor proiecte, pentru o relatie parteneriala care sa conduca la investitii pe termene medii si lungi, prin infiintarea unor companii mixte cu firme romanesti si, nu in ultimul rand, prin utilizarea tuturor facilitatilor pe care Romania le ofera.
Romania considera ca zona Marii Caspice nu trebuie sa fie un punct terminus, ci un nod de comuncatii. Prin TRACECA, prin noul Drum al matasii, Romania intelege sa se intalneasca cu marile drumuri continentale catre Oceanul Pacific, Oceanul Indian si Oceanul Atlantic. Avem sansa de a deschide un nou si performant orizont de comunicare, de pace si prosperitate. Am deplina convingere ca vointa si eforturile comune vor face ca, in viitorul apropiat, aceste generoase proiecte sa insemne inceputul unei ere noi pentru civilizatia si bunastarea lumii moderne.

Raportul PNUD asupra dezvoltarii umane in Romania, cuprins in volumul consacrat anului 1997, este un remarcabil instrument de diagnoza a starii de fapt, pe care acum il avem cu totii la indemana – factori de decizie si societate civila. El ne permite sa ne stabilim mai corect prioritatile, pentru a optimiza performanta in raport cu propriile nereusite.
Efortul remarcabil al Programului Natiunilor Unite pentru Dezvoltare pentru realizarea acestui studiu se alatura competentei si seriozitatii cercetatorilor romani intr-o munca de echipa care merita gratitudinea si increderea noastra. Valoarea de adevar a acestei investigatii este incontestabila. In acelasi timp, faptul ca progresele pentru 1997 sunt modeste si oarecum punctuale nu ne poate lasa indiferenti. Este evident ca partea negativa a raportului este dominata de componenta economica, unde nu era posibil un progres fara chirurgia drastica a reformei, care se reflecta in caderi statistice cu consecinte pe toate planurile vietii sociale.
Am sesizat ca exista, totusi, si domenii in care indicii au crescut: la cheltuielile pentru invatamant, si mai ales pentru cel universitar; la cheltuielile culturale ale populatiei; la numarul de studenti – si, in mod vizibil chiar, la numarul de studente. Aceste directii nu sunt spectaculoase, dar ele vorbesc de o tendinta de dezvoltare a calitatii vietii, pe care nu avem voie sa o ignoram si care ne preocupa continuu.
Raportul adauga atentiei severe pentru exactitatea datelor economice si statistice o dimensiune care le leaga intr-o viziune globala, inca si mai importanta decat componentele sale. Este dimensiunea realizarii umane. Faptul ca acest raport pune in relatie performanta productiva, evaluarea starii de sanatate si nutritie, dar si nivelul de educatie, gradul de reprezentare a femeilor, gradul de maturitate democratica si libertatile civice conduce la un rezultat pretios, pentru ca aseaza intr-o perspectiva corecta a prioritatilor o serie de elemente masurabile.
Conceptia asupra dezvoltarii umane ca rezultanta si ca scop al unei bune guvernari este, cred, cea mai importanta contributie a unei astfel de sinteze. O buna guvernare, solidara cu societatea care a delegat-o si progresand prin interactiune cu societatea civila si cu organizatiile care o reprezinta, este ceea ce ne dorim cu totii. O buna guvernare, in care descentralizarea sa responsabilizeze si sa delege competentele, in care autoritatea centrala sa coordoneze, nu sa comande.
Dinamica unei profunde reformari a statului si societatii romanesti, pentru care ne straduim impreuna, masoara dimensiunea realizarii umane. Iar diagnosticul care ne intereseaza este dat de calitatea capitalului uman, de calitatea vietii.

Evolutiile din Romania ultimelor decenii ne-au aratat ca, din perspectiva clasei politice si a administratiei, au existat diferite moduri de abordare a fenomenului saraciei. Sistemul comunist l-a folosit pe cel mai simplu dintre ele: negarea saraciei ca realitate, chiar si conjuncturala, chiar si ca exceptie. La adapostul unei asemenea atitudini, decenii de-a randul au fost aplicate strategii nerealiste de dezvoltare, care au generat premisele unei societati nu numai sarace in ansamblul ei, dar si lipsite de orice structuri capabile sa lupte cu saracia.
Dupa decembrie 1989, s-au facut auzite numeroase discursuri politice despre saracie si despre solutiile care pot fi utilizate pentru lupta impotriva ei. De exemplu: saracia ca efect al comunismului, deci nevoia unei reforme rapide; saracia ca efect al reformei rapide, deci nevoia de a incetini procesele reformiste; saracia ca efect al unui complot mai mult sau mai putin international, deci nevoia de a ne izola sau de a ne lupta unii cu altii.
Din nefericire, toate abordarile politice ale fenomenului au pacatuit prin conjuncturalitate si prin tratarea saraciei ca efect al unor cauze neanalizate decat simplist si izolat.
N-am tinut sa amintesc toate aceste lucruri in ideea unui demers polemic, ci pentru a sublinia cat mai clar cu putinta importanta documentului emis si pus la dispozitia noastra de Comisia Nationala de Prevenire si Combatere a Saraciei, cu sprijinul generos al Programului Natiunilor Unite pentru Dezvoltare.
Documentul este relevant, in primul rand, pentru ca el este  corect in date si onest in evaluari. El arata unde ne aflam din perspectiva nivelului de trai si a calitatii vietii, cum am ajuns aici si ce avem de facut de aici inainte.
Nu este prima incercare de a studia fenomenul saraciei din acesti ani; studii valoroase elaborate in ultimul timp au stat la baza unor capitole din Strategia nationala de combatere a saraciei, dar este prima data cand subiectul este abordat multidisciplinar, din toate perspectivele si cu clare implicatii practice.
In al doilea rand, strategia lansata acum este importanta pentru ca elaborarea ei a fost sprijinita de factorii administrativi si politici care isi asuma concluziile finale. Nu este, deci, o carte care va ramane in biblioteci inspirand, poate, alte carti si atat. Este o baza serioasa pentru o actiune concreta, politica si administrativa impotriva saraciei, vazuta ca provocare nationala. Acest lucru este cu atat mai important cu cat Strategia nu pleaca de la idei preconcepute, de la o doctrina politica care marcheaza o guvernare sau alta, ci de la realitatea rece, de la statistici, de la analize fara culoare ideologica.
Cand afirm ca lupta impotriva saraciei este o provocare nationala, vreau sa spun ca este nevoie de o unitate politica in sustinerea acestor programe: o unitate in cadrul coalitiei de guvernamant, dar si un demers unitar, pe probleme concrete, al tuturor partidelor parlamentare. Si, de fapt, al intregii societati in ansamblul ei.
Prevenirea si combaterea saraciei sunt probleme greu de rezolvat, cu eforturi implicand multi ani, infrangeri dureroase si victorii modeste. Ele nu pot fi confiscate de nimeni si nu trebuie manipulate si folosite in scopuri electorale.
Realitatile din Europa Centrala si de Est arata ca este nevoie de mai multe guverne de sacrificiu pentru ca o tara in tranzitie sa opreasca degradarea nivelului de trai, sa asigure un sistem educational corespunzator si o egalitate reala a sanselor pentru tineri.
Mai mult, spre deosebire de tarile Occidentului, noi nu ne putem permite azi sa discutam despre solutii doctrinare in lupta impotriva acestui fenomen; despre, sa spunem, solutii social-democrate sau liberale. Este evident pentru orice observator cat de cat atent si avizat al fenomenului social romanesc ca saracia din aceasta tara nu poate fi rezolvata acum prin transfer social, ci prin dezvoltare economica durabila; prin acumulare, la nivelul infrastructurilor, a capitalului; prin structurarea unei legislatii coerente; prin dobandirea unei baze solide de know-how in managementul economic si social.
Azi nu putem sa ne bazam strategia pe redistribuirea bogatiei in conditiile in care nu avem, de fapt, ce sa redistribuim.
Exista in Europa cazuri binecunoscute de tari care au acumulat decenii in sir capitaluri, au construit infrastructuri si au dobandit experienta si traditie manageriala si au ajuns apoi la rezultate sociale spectaculoase prin redistribuirea echitabila a acestor acumulari.
Noi ne aflam de-abia la inceputul unui asemenea drum. Putem discuta despre amanunte, prioritati si ritmuri, dar nu putem pune in discutie ideea esentiala: pentru a reduce saracia avem nevoie de o dezvoltare economica durabila. O asemenea dezvoltare nu poate avea drept tinta decat constructia directa, sarind peste etape, a unui tip de societate complet nou, o societate postindustriala. De aceea, strategia pe care o avem acum la dispozitie se refera pe larg nu numai la asigurari sociale, salarii, pensii sau sanatate, ci si la habitat, invatamant, sistem fiscal. In cadrul unei asemenea strategii, asistenta sociala este un element complementar si se adreseaza persoanelor care au nevoie acuta de un ajutor la un moment dat.
Stiu ca exista in tara numeroase persoane si numeroase institutii de stat sau private care ii ajuta pe oamenii saraci, iar aceste demersuri, niciodata usoare, merita tot respectul nostru. Insa ele combat doar efecte. Fara a rezolva cauzele, efectele se vor multiplica la nesfarsit. Rolul statului este de a combate cauzele, de a preveni saracia prin dezvoltare. Cand vorbesc de dezvoltare ma refer la dezvoltare sociala si economica prin demers guvernamental, dar si la dezvoltare comunitara prin demersul autoritatilor locale care trebuie sa aiba din ce in ce mai multe mijloace si competente in acest scop.
Experienta dureroasa pe care am acumulat-o in ultimul timp arata ca, in primul rand, trebuie sa producem mai mult pentru a avea mai mult. In al doilea rand, sa realizam un sistem fiscal care sa nu mareasca nivelul taxelor, dar sa le distribuie mai echitabil si intr-o maniera mai eficienta. In al treilea rand, este imperios necesar sa schimbam mentalitatea foarte raspandita a tuturor celor care cred ca pot sa-si rezolve problemele personale pacalind statul si uitand ca astfel pacalesc domeniile esentiale ale ocrotirii sociale, ale educatiei. Prin evaziune fiscala ei favorizeaza economia subterana si lovesc, de fapt, in parintii si in bunicii lor pensionari, in copiii lor, care au nevoie de o educatie mai buna; lovesc in propria lor familie.
In sfarsit, un lucru pe care nu obosesc sa-l spun este sa punem zagaz risipei. Experienta intregii lumi arata ca statele bogate si popoarele bogate sunt cele care economisesc cel mai mult, iar statele sarace si popoarele sarace sunt cele care risipesc cel mai mult. De aceea, cred ca orice program de combatere a saraciei trebuie sa fie insotit de un program coerent de actiuni impotriva risipei de orice fel: de bani, de timp, de apa, de energie, de materiale.
Dincolo de orice privire generala asupra fenomenului saraciei, sa ne amintim mereu ca viata traita in saracie este o drama – individuala si familiala. Este saracia pe care o intalnim pe strada, saracia copiilor fara adapost, a batranilor cu pensii infime, a bolnavilor care nu isi pot permite tratamente costisitoare. Existenta acestor oameni, lipsurile si suferinta lor trebuie sa fie principalul motiv care sa ne adune unul langa altul intr-o lupta comuna impotriva saraciei, a efectelor si a cauzelor ei.
In numele acestor oameni care stiu ce inseamna sa ai nevoie urgenta de ajutor, vreau sa multumesc celor care au lucrat la elaborarea Programului National de Prevenire si Combatere a Saraciei, dar si  celor care vor lucra in continuare pentru aplicarea lui.

In ultimii ani am fost nevoit sa invat foarte multe lucruri despre banci si operatiuni bancare. Este cat se poate de firesc, pentru ca bancile au devenit demult inima oricarui sistem functional si sanatos intr-o economie de piata libera.
Pentru unii, inaugurarea unei banci poate parea un lucru cat se poate de banal, dar pentru relatiile dintre Romania si Republica Moldova evenimentul de astazi are un inteles deosebit. Am trait impreuna momentul Podului de flori si al Podului de cablu optic inaugurat acum un an. Este timpul ca intre tarile noastre, care cladesc o economie de piata si doresc integrarea la nivelul standardelor europene, legaturile economico-financiare sa se dezvolte.
Banca Comerciala Romana a reusit, chiar si in anii dificili ai tranzitiei, sa se impuna prin seriozitate si profesionalism. Intr-o conjunctura financiara mondiala destul de confuza, BCR si-a evaluat corect perspectivele si a hotarat sa deschida o noua sucursala, aici, la Chisinau.
Avand in fata aceasta dovada de clarviziune si de forta, cred ca, de acum inainte, Romania si Republica Moldova trebuie sa-si asume avantajul pozitiei geografice de placa turnanta intre statele membre ale Uniunii Europene si cele din Comunitatea Statelor Independente din spatiul ex-sovietic. Daca factorii politici vor actiona decis si rapid, peste putin timp pe aici vor trece mari coridoare de transport intre tarile Apusului si Rasaritului, construite cu capital international.
Pentru pregatirea acestor drumuri noi, pentru dezvoltarea economica a localitatilor de dincolo si de dincoace de Prut, sistemul bancar va insemna in anii ce vin ceea ce a insemnat acum un secol reteaua cailor ferate. Pentru oamenii de afaceri, pentru cei care vor veni sa investeasca, sa faca import sau export, ca si pentru cetatenii obisnuiti, o banca inseamna si castig, dar, in primul rand, incredere si siguranta.
Conducerea bancii si-a propus obiective ambitioase si, dupa cum se vede, Leul sare Prutul.
Romania si Republica Moldova s-au apucat serios de treaba, dar mai au de sarit multe obstacole si blocaje pentru a scurta drumul tranzitiei cu viteza cu care bancile realizeaza transferuri de milioane la distante uriase.

Pacea de dupa ultimul razboi mondial a fost un bun repartizat tarilor din Europa Centrala si de Est conform dorintei marilor invingatori, fara prea multe consideratii privind participarea lor pe front ori contributia la obtinerea victoriei. Odata cu aceasta pace, le-a fost destinat si un statut de apartenenta la unul dintre polii ordinii care a urmat razboiului. Pentru unele state a fost un timp al zidirii. Pentru altele un timp al daramarii.
Daca unele state din Vestul si Nordul Europei, daca Austria, in centrul, si Grecia, in sudul continentului, au beneficiat de autoritatea democratica a Statelor Unite, a Frantei sau a Marii Britanii, iar mai tarziu si a Germaniei, celelalte state din Europa Centrala si de Est au cazut sub  autoritatea opresiva a comunismului sovietic.
Fractura intre Occident si zona centrala si de Est a continentului a intrerupt de fapt o lunga perioada de dezvoltare a civilizatiei europene care, mai ales dupa primul razboi mondial, incepuse sa-si arate tot mai pregnant unitatea. Fractura a fost in primul rand de natura politica si s-a manifestat ca o frontiera strategica intre o Europa atasata consecvent unor valori precum democratia reprezentativa, pluralismul politic, libertatea initiativei economice, apararea drepturilor omului, toleranta si dreptul la diferenta si o alta Europa, a carei clasa politica contesta vehement aceste valori.
Sfarsitul Razboiului Rece a acordat o dubla sansa istorica mai vechilor sau mai noilor state post-comuniste: de a putea proclama fara teama aceste valori si de a le apara efectiv, printr-o alegere libera a propriilor politici de securitate si cooperare regionala.
Calea fireasca prin care, dupa 1990, tarile din Europa estica si-au recuperat traditiile democratice, a demonstrat ca fractura impusa artificial de Razboiul Rece nu a fost una de ordin structural. Fara indoiala, modul in care statele aflate candva in spatele Cortinei de Fier au interpretat mesajul largirii Aliantei Nord-Atlantice si intentia Uniunii Europene de a primi noi membri este marturia cea mai convingatoare a faptului ca instrainarea celor doua Europe nu a fost decat un proces conjunctural.
Dorinta de a raspunde acestor initiative a determinat, aproape spontan, crearea unui sistem de cooperare si de securitate colectiva pe care, in alte timpuri, doar autoritatea unei mari puteri ar fi putut sa-l asigure. Initiativa Central-Europeana, Acordul Central-European pentru Liber-Schimb, Tratatul polono-ucrainean, Tratatul romano-ungar si cel romano-ucrainean au creat deja un tesut politic comun pentru o zona chiar mai larga decat cea pe care suntem obisnuiti in mod traditional sa o cuprindem in Europa Centrala. Ea demonstreaza ca un intreg capitol de gandire strategica a raporturilor dintre state si dintre zonele geopolitice a luat sfarsit.
Spatiul geografic si strategic al Europei Centrale, cuprins intre state altadata mari puteri cu istorie imperiala – Franta si Germania la Vest, Rusia la Est si Turcia la Sud – este acoperit acum de state cu suprafete mici sau medii si populatii cuprinse intre doua si patruzeci de milioane de locuitori. Timp de secole, importanta acestor popoare central-europene a fost evaluata in primul rand prin perceptiile si interesele marilor puteri.
Pe de alta parte, aceste natiuni – si cu precadere cele din Balcani – au cautat ele insele, in anumite epoci, protectia unei mari puteri pentru a contrabalansa sau elimina influenta unei alte mari puteri. Astfel, destinul popoarelor sud-est-europene a navigat de multe ori printre interesele Rusiei, Turciei sau Austriei.
Din nefericire, aceasta experienta care apartine definitiv trecutului pare sa-si mai arate sechelele chiar si astazi, la nivelul comportamentelor. Desi cele mai multe dintre statele din centrul, Estul si Sud-Estul Europei nu mai depind astazi, din punct de vedere economic, de Rusia decat in proportii cu totul nesemnificative, recenta criza a pietelor financiare rusesti a aruncat un val de neincredere asupra stabilitatii majoritatii economiilor din zona. Principalii actori economici ai Occidentului s-au comportat ca si cum Uniunea Sovietica si structurile de cooperare economica si comerciala cu fostele state satelite ar fi fost inca in vigoare.
Memoria bipolarismului arunca inca umbre nemeritate asupra actualei conjuncturi economice si politice din regiune. De aceea, potentialul de care dispun astazi aceste state ar trebui sa fie radical reevaluat.
Atata vreme cat politica internationala a fost dominata conceptual de posesia si controlul teritoriilor, in centrul atentiei s-au situat tarile continentale, conferindu-li-se un rol de punte sau, dupa caz, de tampon intre marii rivali.
Odata cu globalizarea intereselor strategice, centrul de greutate s-a mutat inspre spatiile cu acces la Oceanul planetar. In acest context, devine important accesul direct si simultan al spatiului economic si de cooperare al Europei Central-Estice la iesirile spre ocean prin Marea Baltica, Marea Adriatica si Marea Neagra. Acest acces poate fi asigurat de Romania datorita pozitiei sale geografice si potentialului sau de pivot al noii strategii de securitate.
In noile conditii create de descoperirea imenselor rezerve de petrol si gaze din Bazinul Caspic, sistemul de transport Marea Neagra – Dunare capata o insemnatate cu totul speciala. Prin intermediul acestui sistem, fatada atlantica a Europei ar putea sa se branseze la o noua sursa de energie, care se anunta chiar mai bogata decat cea din Golful Persic.
Romania are o larga deschidere la Marea Neagra, iar Dunarea strabate o buna parte a teritoriului sau. Ea se afla la intersectia unei axe Nord-Sud care leaga Marea Baltica de Marea Neagra cu o directie fertila de cooperare cu Republica Moldova, Ucraina si Rusia. Situarea Romaniei la rascrucea unor axe geopolitice si strategice face ca ea sa fie nodul ce leaga in mod coerent reteaua de cooperare si securitate din intreaga zona a Europei Centrale si de Est.
Ar fi extrem de nelinistitor daca, printr-un fel de chirurgie politica si strategica, Europa Central-Estica ar fi sectionata pe termen lung in state pregatite si state nepregatite pentru a participa la arhitecturile de prosperitate si de securitate euro-atlantice. Ar ramane in „afara Europei” nu numai o tara sau alta, ci tocmai lucrul cel mai pretios pe care l-a oferit cealalta Europa: aceasta experienta fundamental comuna a istoriei sale, in ultima instanta, indivizibila.
Sectionarea Europei Central-Estice pe termen necunoscut ar distruge tesutul de cooperare regionala, iar vechea Cortina de Fier ar fi pur si simplu inlocuita de una noua, mai putin militarizata, desigur, dar tot atat de nebenefica cum a fost si cea care prelungea, de la Marea Baltica la Marea Adriatica, fostul zid al Berlinului. A te multumi sa intredeschizi o usa dincolo de cortina pe care istoria a smuls-o inseamna, in cele din urma, sa conservi o cortina, fie si numai in parte sau dintr-un alt material.
Problemele din aceasta parte a lumii sunt in mod esential aceleasi. Geografia strategica, geografia politica si geografia economica a lumii tind sa devina din ce in ce mai simple astfel ca, a complica geografiile, a institui alte bariere, valuri si porti doar intredeschise constituie, fara indoiala, un risc ce nu ar trebui asumat.
Fireste, nu este vorba despre un risc militar, despre o securitate amenintata, despre o stabilitate pusa la indoiala. Este vorba despre riscul de a considera din nou ca valorile democratiei, pluralismului, pietei libere si drepturilor omului constituie o exceptie occidentala, patrimoniul exclusiv al Occidentului. Al unui Occident care s-ar dovedi, in final, mai putin ambitios in a-si sustine valorile decat l-au apreciat, vreme de decenii, popoarele din centrul Europei.
Daca popoarele Europei Centrale si de Est au gasit in ele insele forta de a pune capat regimului totalitar, aceasta s-a datorat si faptului ca ele si-au ales ca model marea familie a democratiilor occidentale. Ca si celelalte popoare ale Europei Centrale, romanii vor sa imparta cu aceste democratii experienta pe care au acumulat-o, o experienta a rezistentei si solidaritatii, a victoriei asupra fricii si a credintei in forta ratiunii.
In urma unor initiative politice intemeiate pe ratiune si a unor actiuni diplomatice energice si consecvente, Romania si-a dobandit o noua experienta si un nou statut prin contributia sa la constituirea acordurilor trilaterale de cooperare. In acelasi timp, Romania este o punte intre Zona de Cooperare Economica a Marii Negre si Acordul Central-European pentru Liber Schimb. Acordurile de cooperare regionala sunt un joc de parteneriat in care castigul nu se distribuie, ci se acumuleaza intre participanti. Aceasta este logica pe care Romania se staduieste sa o promoveze in dezvoltarea unei politici de solidaritate si de cooperare regionala, menita sa consolideze stabilitatea zonala ca parte a stabilitatii continentale si euro-atlantice; sa construiasca o retea de articulari reciproc avantajoase, o tesatura vie de comunicare si de cooperare.
Tocmai pentru a avea o alternativa la cadrul nu o data greu de gestionat al jocurilor politice binare, am propus partenerilor nostri o schema trilaterala de acorduri politice, care sa permita, asemeni unor arcuri de descarcare, o echilibrare reciproca in care fiecare dintre parteneri devine, alternativ, extrema sau termen mediu.
Flexibilitatea acestor structuri si, deopotriva, capacitatea lor stabilizatoare, par sa fi suscitat interesul si adeziunea multor tari din zona, intre care ma bucur sa amintesc acordurile de cooperare trilaterala incheiate de Romania cu Ucraina si Polonia, cu Bulgaria si Grecia, cu Bulgaria si Turcia, cu Ucraina si Republica Moldova.
In fapt, succesul global al Europei in competitia economico-politica a acestui sfarsit de veac va depinde in mare masura de capacitatea sa de a se refonda si largi prin includerea in patrimoniul ei comun a ansamblului de experiente diverse al carui subiect istoric il reprezinta popoarele din Centrul si Rasaritul continentului. Ma gandesc la marile traditii culturale din aceasta regiune, la traditia central-europeana sau la cea bizantino-slava, cat si la experienta recenta a rezistentei fata de totalitarism.
Ramanand europene prin istorie si cultura, popoarele Europei Centrale si de Est au fost anexate, pentru o lunga perioada a istoriei lor contemporane, unei alte lumi. O lume care, prin refuzul valorilor democratiei autentice, a libertatilor fundamentale ale omului si economiei de piata, si-a construit o logica proprie, cu totul straina spatiului occidental. Astfel, astazi, aceasta parte a Europei traieste simultan anumite experiente apropiate de Occident, dar si altele, mai degraba asemanatoare celor din spatiul ex-sovietic sau celor traversate de tarile Americii Latine, iesite si ele din perioada de dictatura aproape in acelasi timp cu Centrul si Estul european.
Altfel spus, statele acestei Europe inca neintregite socotesc actuala faza istorica a existentei lor ca un imperativ al participarii cu drepturi depline la ordinea politica si economica europeana, ca pe o reintoarcere in mijlocul unei mari familii la viata careia au fost prea mult timp impiedicate sa ia parte.
Intr-o asemenea perspectiva, as fi inclinat sa spun ca ideea unitatii europene nu poate fi redusa la componentele sale institutionale si monetare. Ea ramane, inainte de toate, o idee politica, a  unei identitati colective intemeiate pe natiuni civice. Numai natiunile civice pot transfera la nivelul raporturilor dintre state valorile democratice si solidaritatea nationala.
Evolutia postbelica a relatiilor dintre statele Europei Occidentale marturiseste despre un fapt unic in istorie, acela ca nu numai cetatenii din cadrul unei natiuni sunt capabili sa-si ofere un destin comun, dar ca si natiunile isi pot imagina si pune impreuna in practica un viitor indivizibil. Natiunile vest-europene au dovedit ca nu sunt doar, fiecare pentru sine, natiuni civice, dar si ca sunt, impreuna, natiuni-cetateni ale unei Europe unite.
Care este in aceste conditii aportul Romaniei in marea familie europeana? Largirea spatiului de continuitate democratica, bogatia intelectuala si culturala dublata de un important potential creator, garantia de stabilitate regionala intemeiata pe relatiile de buna intelegere cu vecinii si pe un model de cooperare bi- si tri-laterala, iata cateva din argumentele care ma indreptatesc sa consider prezentul tarii mele ca pe o reusita a desprinderii de trecutul totalitar.
Asa-numita perioada de tranzitie nu este decat o etapa intermediara in cadrul itinerariului nostru catre o societate deplin democratica si prospera. Tranzitia presupune un proces ale carui componente se cer permanent sincronizate. Ea implica abandonarea definitiva a mecanismului mental indus de vechiul regim, care subzista inca, latent sau manifest la nivelul atitudinilor si practicilor sociale ori economice, constituind tot atatea obstacole in calea schimbarii.
Am intrat acum intr-o noua faza, pe care as numi-o post-tranzitie. In opinia mea, aceasta inseamna ca Europa Central-Estica a parcurs drumul dintre doua regimuri politice, dintre totalitarism si democratia liberala, concomitent cu drumul european si mondial de la bipolarism la un nou echilibru al relatiilor internationale.
Post-tranzitia inseamna ca vointa noastra politica nu mai este prizoniera trecutului. Post-tranzitia inseamna ca vointa noastra politica se poate consacra in intregime viitorului. Prin deciziile noastre, prin efortul de constructie democratica determinam conditiile in care vointa urmasilor nostri se va putea manifesta in plan intern si international.
Post-tranzitia reprezinta un inceput de istorie. Ea masoara felul in care suntem pregatiti sa infruntam sfidarile mileniului al III-lea. Este momentul in care noi, europenii sfarsitului mileniului II, avem posibilitatea de a scrie istoria viitorului nostru intr-o comunitate unita si solidara.

Sunt convins ca discutiile intre oamenii de afaceri romani si norvegieni au condus deja la conturarea unui cadru de colaborare, la o mai buna intelegere a intentiilor fiecarei parti si la identificarea celor mai profitabile domenii de cooperare.
In calitate de garant al stabilitatii si al vointei de integrare a Romaniei in structurile europene si euro-atlantice, imi revine misiunea de a face cunoscute partenerilor nostri principalele coordonate ale politicii romanesti, inclusiv cele care privesc in mod direct economia, investitiile, schimburile comerciale si perspectivele acestora in viitorul apropiat.
Romania este o tara cu o economie in tranzitie. Este un context care poate crea impresia unui teritoriu economic subred. Doresc sa infirm aceasta impresie si sa va spun ca orice inceput are slabiciunile sale, dar tendinta este de consolidare. Pe de alta parte, ar fi o ipocrizie sa nu recunoastem ca reforma din Romania a fost marcata si de disfunctionalitati sau intarzieri, de cele mai multe ori, inerente unui proces atat de amplu si, totodata, inedit.
Insist asupra acestor lucruri pentru ca sunt convins ca nu putem dezvolta o relatie solida de colaborare fara sinceritate si fara o cunoastere serioasa a partenerilor. Pe parcursul vizitei mele in tara dumneavoastra, am avut bucuria de a constata ca, in mediile politice si de afaceri din Norvegia, evolutiile economice din societatea romaneasca sunt in general cunoscute, ca si pasii importanti pe care i-a parcurs in construirea unui sistem economic de piata.
Romania are astazi atuuri foarte solide pentru o concretizare rapida si durabila a aspiratiilor sale fundamentale. Politica sa de deschidere in plan regional si global urmareste valorificarea principalelor oportunitati datorate pozitiei geostrategice si potentialului economic si uman al tarii.
Romania este o placa turnanta intre Europa de Est si Occident, prin calitatea sa de membra a doua acorduri importante: de liber schimb in Europa Centrala (CEFTA) si de cooperare economica la Marea Neagra (CEMN). In acelasi timp, ea este angajata in realizarea marelui proiect al Drumului Matasii, in cadrul caruia poate deveni un nod comunicational extrem de important, la intersectia marilor trasee energetice si comerciale intre Asia si Europa de Vest.
Prin Marea Neagra si prin Mediterana, Romania are acces la Oceanul Planetar. De la Constanta, cel mai mare port la Marea Neagra, vasele au acces direct la Dunare, traversand, in amonte, Romania si Bulgaria, Iugoslavia si Ungaria, Slovacia, Austria si Germania. Lungul drum din marile Asiei spre Marea Baltica si Marea Nordului poate fi scurtat, devenind mai sigur si mai performant prin oportunitatile pe care Romania si Marea Neagra le pot oferi in acest sens.
Un alt atu important pentru Romania este initierea si participarea la un sistem de acorduri trilaterale cu tarile vecine care asigura stabilitatea si cooperarea regionala. Ele sunt si un argument foarte serios pentru o cooperare inter-regionala, ca si pentru atragerea investitorilor din Vest intr-un proces de co-participare pe care integrarea Romaniei in structurile europene consacrate il va extinde cu certitudine. Pe acest drum, rolul Norvegiei poate fi substantial.
Din perspectiva imediata, evolutia economiei romanesti depinde in buna masura de continuarea si dinamizarea procesului de privatizare. Chiar in aceste zile se deruleaza restructurarea Fondului Proprietatii de Stat, urmarindu-se cu prioritate o descentralizare a activitatii sale. Se actioneaza pentru diversificarea metodelor si a tehnicilor de privatizare prin oferta publica de vanzare a actiunilor, plasament privat de actiuni, ordin de bursa.
Toate acestea sunt argumente care ofera oamenilor de afaceri norvegieni garantia ca potentialul economiei romanesti poate si merita sa fie valorificat. Pasul facut de Concernul Kvaerner este doar un inceput pe care rentabilizarea productiei de masini grele, pe care a preluat-o, speram sa-l confirme.
Realitatea Romaniei este oricum mai convingatoare decat un discurs sau o demonstratie teoretica. Va invit asadar, sa conveniti, ca intre parteneri, data proximei dumneavoastra intalniri de afaceri, de aceasta data, la Bucuresti.

La noua ani de la sfarsitul Razboiului Rece, este evident pentru toata lumea ca pacea nu s-a instalat definitiv dupa disparitia bipolaritatii caracteristice istoriei celor cinci decenii ce au urmat ultimului razboi mondial. Desi ne place sa credem ca razboiul este o experienta a trecutului, suntem nevoiti sa constatam ca el are inca, din pacate, un prezent si chiar un viitor imediat. El pare sa fie astazi unul din centrele nervoase ale mondializarii manifestandu-se, insa, intr-o forma radical diferita de tot ceea ce ne-a aratat pana acum lungul parcurs al conflictelor militare.
Daca tarile vor fi in continuare cucerite sau abandonate, daca vor anexa sau le vor fi smulse teritorii, acestea nu vor urma calea marilor desfasurari militare ce au marcat secolul al XX-lea. Violenta organizata pe campuri de lupta, ce a reprezentat dintotdeauna forma pe care a imprumutat-o razboiul, va fi inlocuita, daca nu este deja, de forme de agresiune mai subtile. Tarile nu vor mai fi invinse pe frontul de lupta, ci la Bursa. Nu batalioanele vor fi anihilate, ci chiar centrii vitali ai economiilor nationale.
Marile decizii pe plan mondial nu mai apartin tipului de mare putere traditionala, ci complexelor economico-financiare. Super-puteri sunt astazi numai acelea care stiu si au mijloacele de a utiliza simultan presiunea economica si influenta politica. Chiar si unele operatiuni internationale ce vizeaza cooperarea, libertatea comertului, investitiile capabile sa induca dezvoltarea si integrarea economica a marginalilor pot fi azi subminate de retelele financiare oculte prin speculatii monetare, trafic ilicit de capital sau plasamente dolosive.
Dusmanii nostri nu mai sunt imperiile si armatele, ci subdezvoltarea, coruptia, pietele financiare clandestine, traficul de droguri si de arme, criminalitatea transnationala, terorismul. Pe termen mediu si lung, amenintarile la adresa securitatii colective carora va trebui sa le facem fata vor semana din ce in ce mai mult cu un razboi de gherila, care combina crima organizata prin instrumente economice si monetare cu contrabanda si terorismul. Aceste amenintari vor veni mai ales dinspre Sud-Est si Sud, dintr-un arc de criza care cuprinde Caucazul, Asia Centrala, Orientul Mijlociu, Zona Golfului si Africa de Nord. Bani negri contra arme, emisari ai fundamentalismului religios, purtatori de bombe si droguri vin in mare masura din aceasta directie.
Surprinzator este ca vehiculul amenintarilor in curs de globalizare si care inlocuiesc cu cinism Razboiul Rece cu o pace fierbinte ramane unul de tip ideologic. Numele acestor ideologii expansioniste nu mai sunt comunismul si lupta de clasa, ci fundamentalismul religios si extremismul nationalist. Inca si mai surprinzator este faptul ca acestea nu mai bantuie doar la periferia lumii moderne, ci, asemeni comunismului odinioara, se incapataneaza sa cutreiere Europa.
Natiunea nu este numai o chestiune de ideologie colectiva, ci, in egala masura, una de constiinta individuala. Fundamentalismul si ultra-nationalismul incearca sa ne faca sa credem contrariul.
Fara indoiala, reaparitia nationalismului in tarile foste comuniste, fie in forma legitima a afirmarii demnitatii nationale, fie in formele parazitare si violente ale ultranationalismului, este, inainte de orice altceva, o proba indubitabila a esecului totalitarismului, o lectie despre ineficienta proiectelor globale de inginerie sociala. Oprimat timp de decenii de aceasta ideologie uniformizatoare, exclusivista si dogmatica, nationalismul a fost, dupa 1989, pretutindeni in regiune, obiectul unui proces de recuperare necesara si pozitiva a identitatilor colective construite de istorie. Odata cu el au reaparut insa si stravechi conflicte etnice si religioase pe care comunismul nu izbutise decat sa le congeleze.
Forma pozitiva, sau, dimpotriva, conflictuala, in care sentimentul national si-a castigat din nou dreptul la existenta dupa prabusirea sistemului sovietic a depins in principal de doi factori: mai intai de ritmul si profunzimea transformarilor democratice, apoi de trecutul care nu trece, persistand in mare masura in mentalitatea colectiva.
Conflictele care, in anii ’90, au sfasiat unele state foste comuniste din Europa Rasariteana au avut, fara exceptie, o componenta nationala. Amplitudinea si gravitatea distrugerilor au fost direct proportionale cu gradul in care acolo a supravietuit national-comunismul. In Europa de Est si de Sud-Est, fosta nomenclatura de partid si fostele cadre ale politiei politice se folosesc si astazi de arsenalul ultranationalist pentru a pastra puterea sau pentru a reveni la putere. Scopul ascuns este extinderea vechilor privilegii in cadrul nou al economiei de piata, pe care au stiut mai repede si mai bine decat alti actori sociali sa-l utilizeze in propriul lor avantaj.
Uriasa dificultate cu care s-au confruntat sau se confrunta societatile in tranzitie este aceea de a intelege si de a accepta ca democratia poate fi definita si ca o forma de gestionare a incertitudinilor. Sentimentul natural de nesiguranta pe care-l traiesc astazi numeroase categorii sociale din statele post-comuniste este cu atat mai greu de indurat cu cat el succede certitudinilor inoculate si impuse de statul-patron totalitar. Oamenii nu mai depind astazi de grija unui partid unic si de asistenta unui stat omnipotent. Ei invata sa-si poarte singuri grija propriului destin, sa se sprijine unii pe ceilalti si sa accepte ca solidaritatea umana trebuie sa inlocuiasca asistenta oficiala. Din pacate, violenta se dovedeste a fi un factor de organizare micro-sociala deseori mai convingator decat este solidaritatea.
Pe un astfel de taram instabil, nationalismul extremist isi ofera serviciile in calitate de producator absolut de certitudini. In timp ce, intr-un regim democratic, politica se sprijina pe dialog si alegere, pe o morala a tolerantei reciproce, pe participare civica si spirit critic, nationalismul extremist nu are indoieli, nu admite contra-argumente, nu cere participare critica, ci doar adeziune neconditionata. El este inchis, ca si totalitarismul, in logica dizolvarii personalitatii individului intr-o certitudine colectiva de ordin ideologic. El nu are nevoie de argumente. Se hraneste din afirmatii solemne si negari virulente.
Pare deci ca, in unele societati ale fostului lagar socialist, disparitia unanimitatii organizate de ideologia totalitara a lasat locul exprimarii celor mai diverse particularisme. In formele lor de manifestare observam, de cele mai multe ori, o recuzita a violentei pe care eram obisnuiti sa o atribuim criminalitatii comune: nesocotirea sistematica a legilor, ignorarea granitelor, sfidarea autoritatilor publice, spalare de bani, mobilitate obscura de capitaluri, tranzactii cu substante si materiale ilegale.
Fenomenul este cu atat mai grav cu cat el poate fi pus atat pe seama decalajelor economice, sociale si de mentalitate dintre diferitele state din regiune, cat si pe seama promovarii, in unele dintre aceste societati, a complexelor nationale de superioritate. Exista si cauze ce ar putea fi numite externe, legate intr-o masura diferita de cele dintai.
Decalajele de dezvoltare economica si de consolidare democratica ale diferitelor state central- si est-europene au determinat ca oportunitatile lor de integrare in structurile europene si nord-atlantice sa fie tratate gradual. In acest mod si fara a fi intentionat acest lucru, Occidentul a contribuit la adancirea clivajelor dintre state si la incurajarea adoptarii, in unele state din regiune, a unor formule politice si ideologice invecinate cu nationalismul extremist. Dar, nu intotdeauna, asemenea diferentieri intre statele si natiunile din Europa Centrala si Orientala au fost absolut inocente. Exista si astazi tendinta de a da o vizibilitate si o importanta mult prea mare unor fenomene politice si sociale inevitabile intr-un proces de tranzitie.
Ispita careia multi analisti si politicieni occidentali ii cad prea adesea victime este aceea de a privi conflictele etnice sau chiar problemele neconflictuale ale minoritatilor prin prisma „modelului” crizei interbelice. Cu alte cuvinte, in momente de criza, contradictiile din societatile sarace se exprima in limbajul confruntarilor etnice, religioase sau regionale. Se uita insa ca  infruntarile in jurul chestiunii nationale nu sunt intotdeauna rezultatul saraciei.
Tensiuni comunitare grave, ce ating uneori pragul separatismului, au loc si in unele dintre cele mai dezvoltate societati ale Europei Occidentale. Bogatia poate pune in pericol solidaritatea unei natiuni constitutionale atunci cand cei foarte bogati nu mai vor sa imparta nici o parte din bogatia lor cu cei mai putin bogati decat ei. Bunastarea poate fi si este, adesea, o sursa de exclusivism si de separatism.
De-a lungul intregii ei istorii, arhitectura Europei s-a modificat prin si ca urmare a unor razboaie. In mod fundamental, avem astazi sansa istorica sa o configuram liber si potrivit unei logici reale a pacii. Tarile Europei Rasaritene, implicate in acest proces, nu mai fac obiectul nici unui fel de segregatie ideologica si nici nu se mai afla sub imperiul vreunei dominatii militare. Ele doresc sa apartina definitiv aceluiasi model de prosperitate, demnitate si democratie al unei Europe unite si solidare.
Succesul unei asemenea intreprinderi depinde in primul rand de modul in care vom sti sa ne impotrivim ideologiilor generatoare de conflict, sa gestionam incertitudinile si spaimele oamenilor, momentele de criza si izbucnirile unor noi focare de violenta si teroare. Pacea trebuie sa devina un bun cu adevarat colectiv, sa refuze ierarhizarile si discriminarile, iar ideologiile – noi sau vechi – sa refuze definitiv intoleranta, exclusivismul, razbunarea si orice alte forme de extremism. Razboaiele nu sunt o solutie. Chiar daca se sfarsesc, suferintele si resentimentele partilor beligerante raman la fel de vii.

Daca vrem sa facem reforma cu adevarat, nu putem sa privim exclusiv catre Guvern, chiar daca Executivului ii revine un rol politic-cheie in acest proces. Pentru reusita este nevoie de cooperare, iar organizatiile societatii civile sunt si vor ramane – si in acest domeniu – cel mai important mijloc de a comunica Guvernului care sunt interesele esentiale ale comunitatilor la un moment dat. O asemenea comunicare ne ajuta sa actionam in sprijinul unor interese concrete, pentru rezolvarea unor probleme concrete. Este un principiu valabil in relatia cu sindicatele, asociatiile patronale, organizatiile civice. Iar asa-numitul think-tank, grup de reflectie care aduna reprezentanti ai tuturor acestor organizatii neguvernamentale este, poate, modul ideal de a prospecta viitorul, pentru a genera actiuni eficiente. Un astfel de think-tank a avut loc in cadrul acestei Conferinte regionale a Centrului International al Intreprinderilor Private si cred ca nu va ramane fara urmari.
Discut adesea cu oameni de afaceri romani si straini, in imprejurari diverse. Am facut acest lucru in Norvegia si in Finlanda, in urma cu cateva zile. Chiar in timpul Conferintei internationale a intreprinderilor private am primit, avand alaturi reprezentanti ai Camerei de Comert din Romania, o delegatie de oameni de afaceri din Japonia. Aceste intalniri m-au ajutat sa cunosc problemele cu care se confrunta investitorii, oameni de afaceri veniti din diferite tari si continente pe piata romaneasca, dupa cum m-au ajutat sa cunosc mai bine oferta pietei romanesti.
Faptul ca autoritatile romane sprijina organizarea unor reuniuni, cum este si cea de acum, este un semnal al vointei noastre de a impinge lucrurile inainte, spre un mai bine pe care, de fapt, il dorim cu totii. Intreprinderea, mica sau mijlocie, este baza stabilitatii economice si sociale intr-un stat care vrea sa construiasca o clasa de mijloc substantiala si influenta. Abia cand vom ajunge la acest rezultat social, vom putea spune ca reforma se apropie de sfarsit si ca intram in normalitate. Iata de ce, odata cu declararea clara a vointei noastre politice de a sprijini initiativa privata, indiferent de dimensiunile ei, vreau sa adresez un apel comunitatii de afaceri din Romania, pentru promovarea increderii si comunicarii. Acelasi apel il adresez organismelor guvernamentale cu atributii in domeniul economic, pentru adoptarea unor masuri care sa creasca increderea investitorilor si dinamica reala a initiativelor publice si private. Potentialul nostru economic nu poate creste fara sa scada drastic balastul birocratic, care are deja vechi traditii si radacini greu de smuls.
Organizarea unei Conferinte internationale a intreprinderilor private la Bucuresti a fost o initiativa binevenita, in favoarea unei zone economice care trebuie sa se dezvolte si sa capete anvergura. Urmarile si eficienta concreta ale unor asemenea reuniuni sunt, insa, direct proportionale cu abilitatea si rapiditatea de actiune a managerilor nostri, indiferent de sector. De acesti manageri depinde, in mare masura, viitorul, si eu am incredere ca se va produce schimbarea asteptata si la acest nivel.

Premiul prin care Uniunea Paneuropeana onoreaza memoria fondatorului sau, contele Richard de Coudenhove-Kalergi, mi-a fost acordat astazi in semn de recunoastere a vocatiei europene a natiunii care m-a ales sa o reprezint acum doi ani.
Sunt deosebit de onorat ca intelepciunea si eforturile poporului roman au facut ca prin acest premiu sa fiu alaturat unor personalitati de marca, Ronald Reagan, Helmuth Kohl, Regele Juan Carlos sau Presedintilor de astazi ai Italiei, Greciei si Estoniei, apreciati pentru rolul lor important in constructia europeana, in apararea libertatii si a liberei circulatii a ideilor, apararii democratiei si drepturilor omului.
Europa unita este, inainte de toate, un proiect politic inradacinat in practica unor valori impartasite astazi de aproape toate natiunile continentului nostru.
Europa se adreseaza lumii in limba valorilor a caror purtatoare a fost si vreau sa cred ca staruie sa ramana. Ar fi o nefericita intamplare daca, in anticiparea viitorului, s-ar folosi numai limbajul cifrelor, ratelor si procentelor. Spun aceasta pentru ca tara mea a trait in ultima vreme experienta intalnirii cu parteneri de dialog care au despre Europa o intelegere mult prea limitata la domeniul economic.
Inainte de a fi o piata, un ansamblu de reguli monetare sau o arhitectura administrativa, Europa este o comunitate organica de popoare care participa la o unica traditie istorica, culturala si juridica. Expresia moderna a acestei traditii este ingemanarea dintre statul de drept si libertatea individuala.
Orice alta viziune asupra geografiei politice a Europei echivaleaza, in ultima instanta, cu o recunoastere implicita a faptului ca totalitarismul supravietuieste inca prin urmarile sale. Dupa aproape zece ani de la caderea Zidului Berlinului, exista inca voci europene care au tendinta de a confirma hotarele prin care totalitarismul a sectionat, dupa ultimul razboi mondial, inima Europei.
Principala menire pe care caderea comunismului ar fi trebuit sa o aiba era aceea de a restitui Europa tuturor europenilor. Dar, desi comunismul a disparut ca regim politic, diviziunile pe care el le-a fabricat dainuie inca. Si nu atat din vointa natiunilor care au indurat izolarea si opresiunea, cat dintr-o anume incapacitate a democratiilor occidentale de a abandona logica diferentei Vest-Est.
State din Europa Centrala si Orientala sunt inca percepute ca apartinand altui continent economic si social decat cel al Europei atlantice. Fireste, disparitati profunde exista intre Vestul si Estul Europei. Acestea nu sunt insa rezultatul ultimilor ani. Sunt consecinta majora a totalitarismului si a dominatiei sovietice. Se intampla insa ca, pentru aceste ramaneri in urma sunt incriminati cei de astazi, victimele, si nu cei de ieri, adevaratii responsabili.
Pare adesea ca totalitarismul, impus acum cinci decenii natiunilor din Europa Centrala si Orientala de o putere straina, a ramas si astazi o povara pe care trebuie sa o poarte in continuare tot cei care au avut de suferit nemijlocit in trecut, de pe urma lui. Occidentul european s-ar cuveni, poate, sa preia si el o parte din aceasta povara. El ar trebui sa masoare mai putin distantele ce se cer parcurse de statele post-comuniste pentru a atinge nivelul de dezvoltare al lumii atlantice, cat sa puna in valoare patrimoniul comun al tuturor natiunilor europene.
Cred ca nu numai ritmul in care sunt sau nu atinse standardele de performanta sociala si economica ar trebui sa constituie o preocupare, desi atingerea unor asemenea standarde ramane pentru tarile din Est un obiectiv indiscutabil. Tinta noastra comuna ar trebui sa fie, in primul rand, realizarea unei culturi a solidaritatii intre oamenii, intre popoarele si intre statele Europei.
Nu as putea nega vreodata nenumaratele dovezi de solidaritate de care s-au bucurat romanii in momente dificile. Cred, totusi, ca o solidaritate nu trebuie sa se manifeste doar la nivelul alocarii de fonduri structurale sau al asistentei tehnice. Am in vedere o solidaritate care sa se exprime, mai presus de orice, ca o forma de recunoastere, simbolica si politica, a demnitatii egale a tuturor natiunilor europene, a faptului ca toate fac parte, cu exact aceleasi drepturi, din familia europeana. Acesta este demersul in care s-a angajat Uniunea Paneuropeana castigandu-si un binemeritat prestigiu.
O recunoastere simbolica o constituie, cred, si premiul pe care sunt onorat sa-l primesc astazi. Il primesc cu gratitudine pentru ca stiu ca impartasim aceeasi viziune despre unitatea Europei si locul tarii mele in viitoarea Europa Unita.

Datoria crestinului este aceea de a afirma adevarul. Misiunea omului politic este aceea de a face posibil adevarul. Poate fi cineva, in acelasi timp, bun crestin si bun politician? Cum trebuie procedat pentru ca adevarul devenit posibil prin actiunea politica sa se suprapuna peste cel afirmat de crestin, asigurand demnitatea fiintei umane?
La prima vedere, morala crestina si morala politica nu se situeaza pe acelasi plan, prima fiind mai degraba o problema de disciplina a constiintei, iar cea de-a doua o chestiune de disciplina a actiunii. Privite mai atent, cele doua morale nu sunt atat de straine una de cealalta. Caci actiunea politica nu se reduce doar la “a face”, ea inseamna, in primul rand, “a fi dator sa faci” din perspectiva unor valori care isi au izvorul in constiinta. Politica este, intr-o asemenea lumina, un mod de a verifica in practica ceea ce constiinta ne impune ca adevar fundamental.
Sarcina pe care democratia crestina si-a asumat-o de mai bine de un secol este tocmai aceea de a da viata acestui adevar in societatile politice moderne.
Nu putem uita ca, dupa cel de-al doilea razboi mondial, democratia crestina s-a impus mai ales in Germania, Italia si Austria pentru ca a stiut sa-si intemeieze mesajul pe o dubla realitate, politica si morala, a esecului totalitarismului si a sentimentului general de culpabilitate. Societati traumatizate de teroare si de razboi aveau neaparata nevoie de un mare proiect, nu numai economic si politic, dar si moral. Numele acestui proiect a fost democratia crestina, care a reusit sa-i aduca alaturi in Europa Occidentala pe catolici si protestanti, pe aceia care au crezut in libertate si demnitate.
O jumatate de secol mai tarziu, odata cu prabusirea dictaturilor comuniste din Estul Europei, popoarele acestor tari s-au gasit in fata unei experiente asemanatoare, dar si a unor intrebari noi. Ce forta politica putea inlocui rapid vechile structuri politice comuniste? Ce forta politica putea apoi sa reziste structurilor politice noi pe care reprezentantii fostei nomenclaturi comuniste si ai fostei politii politice le organizau pentru a folosi in interesul lor institutiile democratiei si economiei de piata?
In Romania, democratia crestina a fost identificata de o mare parte a romanilor cu o miscare politica capabila sa apere si sa reprezinte valori esentiale precum demnitatea persoanei, integritatea morala, solidaritatea, curajul, patriotismul adevarat si grija pentru dreptate. Un merit deosebit l-au avut fruntasii taranisti, care au avut clarviziunea, in timpul si in pofida dictaturii comuniste, sa afilieze, la miscarea democrat-crestina, un partid istoric care s-a opus atat comunismului, cat si, anterior, nazismului. Initiativa i-a apartinut lui Corneliu Coposu, cel care a suferit 18 ani in inchisorile comuniste. Permiteti-mi, prin urmare, sa aduc acum si aici un omagiu memoriei sale.
In ritul oriental, ca de altfel si in cel latin, la temelia unei noi bise-rici se aseaza intotdeauna un fragment din relicvele unor martiri. Democratia crestina romaneasca a platit tributul de sange al zecilor de mii de martiri care au fost ucisi in inchisorile si lagarele de concentrare comuniste. Democratia crestina este astazi o forta politica si morala in Romania, datorita martirilor si inaintasilor sai.
O sfidare aparte cu care au fost confruntati oamenii politici romani, care si-au afirmat simultan o identitate democratica si o identitate crestina, a fost incercarea de a face posibila democratia crestina in sanul unei societati care a trait si traieste crestinismul in formula sa bizantina.
Astazi putem spune ca democratia crestina s-a dovedit posibila intr-o societate preponderent ortodoxa si ea ii uneste pe crestin-democratii romani cu forte politice similare din alte tari aflate in Sud-Estul Europei, cum sunt Grecia, Bulgaria si Moldova. Este un castig pentru intreaga miscare democrat-crestina.
Noi, cei din Est, aflati intr-o dureroasa perioada de tranzitie, avem cu precadere nevoie de intelepciunea unei politici crestine. Daca sarcina democratiei crestine din Europa Occidentala este acum aceea de a gestiona bunastarea, democrat-crestinii din Europa Orientala sunt nevoiti sa administreze o criza. O criza care este si politica, si economica, si sociala, si morala. Democratia crestina din Romania si-a propus sa fie zidul care desparte capitalismul salbatic de nostalgicii comunismului care stiu sa utilizeze democratia doar pentru a-si pastra si intari pozitiile.
Atat actorii capitalismului salbatic, cat si nostalgicii comunismului sunt autorii unor politici care, pe termen mediu si lung, produc grave fracturi sociale. Democratia crestina poate sa mentina solidaritatea sociala si umana, sa-i includa pe marginali, sa vindece rupturile si sa concilieze ceea ce pare ireconciliabil. Poate sa constituie un zid ferm impotriva national-comunismului si sa asigure stabilitatea Europei Central-Sud-Estice. Are, la randul ei, nevoie de solidaritatea miscarilor democrat-crestine din lumea intreaga. A democrat-crestinilor din America Latina, Asia si Africa, care au inlocuit sisteme totalitare cu sisteme democratice bazate pe economii de piata libera. Dupa cum are nevoie de solidaritatea democrat-crestinilor din Uniunea Europeana, care traiesc in democratii consolidate cu economii performante.
Avem experiente diferite de impartasit. Vor fi si provocari pe care societatea mileniului trei ni le va lansa tuturor. Vom accepta ca intr-o lume globalizata, tarile sa fie considerate doar ca piete de marfuri si capital? Vom accepta ca popoarele sa fie tratate ca populatii de consumatori sau producatori? Intr-o lume informationala vom globaliza incultura, violenta, imoralitatea numai pentru ca aduc profit?
De prea multe ori simtim indiferenta amabila sau chiar aroganta voalata cu care tarile sunt cotate ca la bursa doar prin indicatori de produs intern brut sau inflatie!
Prestigiul democratiei crestine pe plan mondial se datoreaza stiintei sale de a incuraja, in acelasi timp, afirmarea dreptului la diferenta, dar si exprimarea credintei de nezdruncinat in valori eterne si comune. Aceasta stiinta a echilibrului intre particular si universal, aceasta capacitate de a impaca cele mai divergente identitati in sanul unei ordini sociale comune, nu trebuie sa fie abandonate.
Intr-adevar, cine ar fi crezut, cu o suta de ani in urma, ca protestantii si catolicii pot lucra impreuna in respectul identitatii celuilalt, dar angajati in acelasi proiect de societate, la construirea unei noi Germanii? Cine ar fi sperat in Romania, dupa o jumatate de secol de dictatura comunista, ca ortodocsii si greco-catolicii vor porni impreuna la edificarea unei democratii crestine romanesti? Aceste fapte ale unei istorii mai vechi sau mai recente au o semnificatie profunda pentru lumea de azi si de maine. Ele ne arata ca pluralismul trait in respect si solidaritate, in care se unesc interesul pentru eficacitatea muncii si grija pentru soliditatea tesutului social, este esenta insasi a democratiei crestine. Democratia crestina poate oferi mileniului trei speranta unei cai de iesire din dilema unei mondializari indiferente la identitate si a unei identitati indiferente fata de lume.

Apreciez sincer posibilitatea de a ma adresa Consiliului Aliantei si de a prezenta progresele Romaniei in relatia sa esentiala cu Organizatia Tratatului Atlanticului de Nord. Este, totodata, un prilej extraordinar pentru a infatisa, intr-un cadru de o asemenea competenta si inalta responsabilitate, punctul de vedere al tarii mele asupra continuarii procesului de largire a NATO. Vreau sa va asigur ca este un punct de vedere impartasit de toate fortele politice responsabile din Romania, de la putere, dar si din opozitie. In consultarile pe care le-am initiat, partidele importante si grupurile parlamentare au sustinut, fara rezerve si in mod explicit, abordarea pe care v-o propun.
Romania se considera apta si indreptatita sa ia parte activ la opera de constructie a noii arhitecturi de securitate si cooperare in Europa. Romania vede in NATO pilonul central al securitatii democratiei si pacii pe continent.
Politica usilor deschise si continuarea extinderii NATO sunt de importanta vitala pentru tara mea, dar si pentru securitatea Europei si a lumii in secolul urmator. Lansarea acestui proces la Madrid a produs deja o „valoare adaugata”. Continuarea sa este cel putin la fel de importanta pentru atingerea obiectivelor Aliantei, pe care Romania le impartaseste fara rezerve.
Ingaduiti-mi sa afirm inca o data, cu toata claritatea: Romania a fost un candidat apreciat la Madrid si doreste sa faca un pas inainte prin decizia viitorului Summit de la Washington. Aceasta pentru ca poporul roman nu concepe nici o alternativa la integrarea in NATO, iar aceasta optiune exprima adeziunea la sistemul de valori pe care s-a intemeiat  comunitatea euro-atlantica. Aderarea la NATO a devenit, mai mult decat o miza de securitate nationala, o miza de inscriere a Romaniei intr-un sistem institutionalizat de cooperare politico-militara conform cu valorile democratice. Consensul privind sustinerea candidaturii Romaniei, existent atat la nivel popular, cat si la nivelul clasei politice romanesti, demonstreaza ca nu se poate vorbi despre o orientare conjuncturala. El tine de optiunea istorica a Romaniei de a-si construi o societate democratica de tip occidental.
Inainte de a expune viziunea romanilor asupra continuarii procesului de largire a NATO, voi mentiona ultimele evolutii ale reformei si democratiei in Romania si aportul tarii mele la cooperarea regionala si subregionala.
Sunt cunoscute problemele care au generat rezerve asupra candidaturii Romaniei in primul val si indeosebi lipsa unor progrese semnificative in plan economic. Nu are sens sa minimalizez aspectele negative, pe care Romania le asuma, dar nici nu pot sa nu ma refer la evolutia reformei din ultimul timp. Ea evidentiaza unele reusite si existenta unui program care a inceput sa dea roadele asteptate.
In ce priveste cadrul reformei economice, s-a realizat stabilitatea macro-economica, liberalizarea tuturor preturilor, eliminarea subventiilor. Rata inflatiei din acest an este de trei ori mai mica decat cea din anul precedent, iar deficitul bugetar a fost mentinut la 4% din PIB. Anul trecut a fost demarata si dificila restructurare a unor sectoare neperformante, cum ar fi mineritul, ceea ce a implicat costuri sociale enorme prin disponibilizarea a peste 77.000 de muncitori doar in acest sector. Tot astfel, restructurarea Companiei Nationale de Cai Ferate a dus, doar in ultimele luni, la trecerea in somaj a peste 21.000 de persoane. Cu acest pret dur pentru reforma, care afecteaza viata a zeci de mii de fosti salariati si a familiilor lor, a fost posibil ca volumul pierderilor intreprinderilor neperformante sa fie redus in 1997 la 5,7% din PIB. In 1998 pierderile au scazut la sub 3%.
Progresele realizate in ultimii doi ani in privatizare reprezinta si ele o cale de asanare a economiei romanesti. Descentralizarea privatizarilor a facut ca, in ultimele doua luni, ritmul acestora sa creasca de la cateva zeci la cateva mii de intreprinderi privatizate pe luna. Este de asteptat ca dezvoltarea sectorului privat sa aiba un impact pozitiv asupra climatului investitional din Romania. Adaug evolutia dinamica a Bursei de valori si a pietei extrabursiere.
Programul de restructurare continua intr-o maniera energica, incepand chiar cu Fondul Proprietatii de Stat, prin simplificarea reglementarile aplicabile si continuand cu principalele monopoluri din domeniul productiei de gaz, electricitate si al cailor ferate.
Romania este pregatita pentru un moment dificil si decisiv, al confruntarii cu varful de plati scadente anul viitor in planul datoriei externe.
Toate acestea sunt conditii acceptate pentru pregatirea incheierii acordului cu FMI. Exista consensul politic asupra fiecareia din aceste etape. Resursele de care tara dispune dau incredere in perspectivele de rezolvare a dificultatilor economice, in ciuda conjuncturii internationale extrem de nefavorabile.
Conturarea unei perspective clare de integrare a avut un efect benefic asupra evolutiei tarilor central-europene nominalizate pentru primul val, la Madrid. Nu numai ca stimulent al democratiei, ci si prin semnalul incurajator care se transmitea astfel cercurilor internationale de afaceri. Dimpotriva, abandonarea, fie si aparenta, a unor tari intr-o „zona gri” a incertitudinilor ingreuneaza semnificativ progresul lor in construirea unor societati democratice si prospere. De aceea, Romania are nevoie de un semnal politic clar ca va fi integrata in NATO intr-un viitor apropiat.
Argumentele in favoarea Romaniei sunt numeroase. Guvernul se bucura de sprijinul politic si parlamentar necesar reformei. Oscilatiile sondajelor de opinie au fost drastic corectate de testul recentelor alegeri in capitala tarii, care au confirmat stabilitatea optiunilor reformatoare ale majoritatii cetatenilor. Prezenta tuturor minoritatilor in Parlament; prezenta celei mai importante minoritati, cea maghiara, in guvernare; progresele notabile in relatia de parteneriat dintre Guvern si societatea civila; concilierea si toleranta religioasa reprezinta, alaturi de legislatia indispensabila unei bune functionari a administratiei, cu deosebire a celei locale, dovezi de netagaduit ale faptului ca in Romania exista o democratie matura, capabila sa faca fata oricarei vehemente a disputelor politice.
Scenariile pesimiste care estimau ca, in caz de invitare la aderare a Ungariei si de neinvitare a Romaniei, relatia dintre cele doua state se va deteriora, iar reforma interna din tara mea va fi in pericol, datorita unei presupuse reactii adverse a populatiei, au fost drastic infirmate de faptul ca optiunea ferma pro-NATO si UE a clasei politice si a opiniei publice romanesti nu a slabit iar reformele interne au fost continuate. Aceste evolutii demonstreaza clar soliditatea candidaturii romanesti pentru integrare si ireversibilitatea proceselor democratice pe care ea se intemeiaza.
In domeniul reformei fortelor armate, prioritatile privesc resursele umane, pachetul C3I (comanda, control, comunicatii si informatie), apararea aeriana si infrastructura. Pentru modernizarea procedurilor de selectie a personalului si derularea programelor de pregatire si instruire a ofiterilor si subofiterilor, exista un proiect de asistenta americana, britanica, franceza si olandeza. Concomitent cu reducerea efectivelor de la 200.000, in 1997, la 178.000, in prezent, Armata beneficiaza de aportul substantial al Centrului romano-britanic de instruire a ofiterilor de stat major si conteaza pe programul Centrului regional pentru management-ul resurselor de aparare din Monterey, California, care va fi derulat anul viitor.
Proiectul de restructurare „Armata 2005” va fi finalizat in 1999. In prezent, pe baza unui studiu de capabilitate exhaustiv, se lucreaza la orientarea reformei fortelor armate romane pe o directie strategica, de natura sa asigure interoperabilitatea cu fortele Aliantei si indeplinirea in bune conditii a sarcinilor subregionale atribuite Romaniei in cadrul Parteneriatului cu NATO. Necesitatea unei planificari strategice adecvate a reformei in armata este inca una din ratiunile pentru care Romania are nevoie de o clarificare concreta a perspectivelor sale de integrare in Organizatia Tratatului Atlanticului de Nord.
Perspectiva integrarii in structurile occidentale a jucat un rol important in eforturile statelor candidate de a construi un climat de cooperare si stabilitate.
Romania este convinsa ca securitatea europeana este indivizibila, ca NATO reprezinta elementul pivot al acesteia si ca aceasta viziune isi va gasi o expresie neechivoca in Noul Concept Strategic al NATO si in documentul ce va fi adoptat la Summit-ul de la Washington.
Romania si-a asumat un rol de factor-cheie in asigurarea stabilitatii regionale, pe care si-l va indeplini in continuare, considerand ca, pentru mult timp de acum inainte, cooperarea regionala va reprezenta complementul indispensabil al functiilor UE si NATO. Sprijinim, in consecinta, initiativele de natura sa imbunatateasca nivelul nostru de pregatire militara prin implementarea standardelor NATO si intensificarea cooperarii cu aliatii din NATO si cu alti parteneri. Vreau sa mentionez in acest context Batalionul mixt romano-ungar, Cooperarea Central-Europeana – CENCOOP, Forta Multinationala de Pace din Sud-Estul Europei – MPFSEE si SHIRBRIG.
Romania a demonstrat, inclusiv prin actiuni nu lipsite de costuri, ca este hotarata sa contribuie in mod nemijlocit la operatiunile de mentinere si consolidare a pacii desfasurate in regiune. Activitatea batalioanelor romanesti in cadrul operatiunii ALBA din Albania, ca si in misiunile IFOR – SFOR din Bosnia sunt bine cunoscute. In aceste zile, un contingent romanesc de 50 de militari si civili, precum si un avion specializat sunt pregatite sa participe la Misiunile OSCE in Kosovo.
Conceptia de politica externa a Romaniei ia in considerare noile evolutii pe plan international, precum si procesul de reforma interna a NATO, cristalizat prin elaborarea Noului Concept Strategic al Aliantei. Am pus, de aceea, tot mai mult accentul pe rolul Romaniei in prevenirea si combaterea riscurilor neconventionale la adresa stabilitatii si securitatii pe continentul european. Din aceasta perspectiva, Romania argumenteaza si sustine necesitatea ca, dupa ce primul val al extinderii NATO s-a concentrat pe flancul nordic, deja bine consolidat, urmatoarea largire sa intareasca flancul sudic, cel mai apropiat si potential amenintat de numeroasele surse de instabilitate din zona. In acest context, Romania ar putea avea un rol de pivot (similar celui jucat de Polonia in Europa Centrala) in raport cu tarile vecine, indeosebi cu Moldova si Ucraina. De altfel, acestea au declarat oficial ca sustin integrarea Romaniei in NATO considerand-o in interesul propriilor tari. Nici un stat vecin cu Romania si nici o tara din regiune nu se opun integrarii noastre in structurile euro-atlantice.
Nu poate fi evitata nici luarea in discutie a unor amenintari multiple, de la recrudescentele national-comuniste, antisemite, xenofobe si rasiste, la presiunea continua a riscurilor de proliferare a terorismului, traficului ilicit transfrontalier si a altor forme de crima organizata. Fata de aceste riscuri, Romania poate si trebuie sa fie un scut. O asemenea misiune nu poate fi indeplinita de o tara izolata sau neglijata. Pentru a fi eficace, ea are nevoie de sustinerea si increderea Aliantei.
Am convingerea ca nu exista nici o ratiune pentru ca Romania sa nu fie luata in considerare la Washington la nivelul evaluarilor care au condus Summit-ul de la Madrid la nominalizarea candidaturii pentru al doilea val al extinderii.
La 18 luni dupa Madrid, sondajele arata ca romanii nu si-au schimbat optiunea pro-NATO. Acest capital de incredere trebuie investit pentru a genera profit. Daca nu este investit, capitalul se iroseste. Avand in vedere complexitatea efortului de integrare a noilor membri, este normal ca absorbtia acestora sa ceara timp. Este insa la fel de important si pentru NATO, si pentru Romania, ca acest timp sa nu devina o sursa de incertitudini si un obstacol in procesul integrarii noastre in Alianta.
Forta de persuasiune cu care un mare numar de membri NATO au sustinut si sustin cauza integrarii Romaniei – fapt pentru care ii rog sa primeasca expresia gratitudinii noastre si cu acest prilej – ne incurajeaza in a considera ca nu doar NATO este de folos Romaniei, ci si Romania este utila NATO in realizarea Noului Concept Strategic al Aliantei.
As rezuma, in final, parametrii de principiu care, in opinia mea, ar trebui luati in considerare acum in perspectiva Summit-ului de la Washington, si care ar raspunde, totodata, asteptarilor Romaniei:
Pentru ca decizia de la Washington sa fie un „Madrid plus”, ea va trebui sa se intemeieze pe consensul realizat la Madrid si pe acquis-ul care a decurs din acesta.
Pentru ca procesul de largire a NATO sa aiba consecventa, urmatorul Summit trebuie sa defineasca limpede etapele extinderii si sa impinga realmente inainte acest proces. Aceasta presupune definirea unui orizont de timp precis si a unor itinerarii clare pentru aderarea tarilor nominalizate la Madrid.
Decizia de lansare a invitatiilor a fost, in 1997, in esenta, una politica. In evaluarea candidaturilor celor trei state invitate, standardele aplicate au fost exigente. Romania nu solicita un tratament aparte. Vrem sa fim examinati in acelasi mod, nici mai bland, nici mai sever.
Sunt onorat ca am putut pleda, inca o data, acum si aici, pentru ca tarile si natiunile aliate sa ia in considerare acest mesaj al Romaniei.

Aradul este un loc in care biserica, scoala, armata au reusit intotdeauna sa fie nucleele in jurul carora sa se creeze adevaratul spirit patriotic. Acesta este si rolul traditiei pe care o evocam acum, pentru ca prin lupta, prin cultura si invatatura ardelenii au aratat ca Transilvania poate fi conturata sub forma unei inimi pe harta natiunii romane.
„N-a fost o clipa in istoria vechiului Regat, una singura, sublinia Nicolae Iorga, cand Ardeleanul sa zica: eu sunt aici si ei sunt acolo! Si asa va ramanea intotdeauna. O clipa nu s-a stins in sufletul romanesc de nicaieri sfanta candela a nadejdii unitatii romanesti”.
Acum 80 de ani, neamul romanesc si-a castigat dreptatea realizand cea mai inalta opera a vietii nationale si a unitatii sufletesti. Atunci, multi ardeleni au fost fauritori de istorie, precum Ioan Suciu, Stefan Cicio–Pop sau Vasile Goldis. Acesti fii ai pamantului transilvan au intrupat si aspiratiile poporului roman, in intregul sau, si au transformat Ardealul, Banatul, Crisana si Maramuresul intr-un spatiu al constiintei nationale. Ei au fost unii dintre acei mari barbati ai neamului care au modelat in lutul istoriei Romania Mare, pe care au asezat-o pe temeliile modernitatii.
Libertatea, egalitatea si unitatea nationala sunt valorile noastre perene. Sarbatorind Marea Unire, cinstim un inalt act de credinta prin care viata spirituala si istoria se regasesc din nou in sufletul neamului romanesc. An de an, de 1 Decembrie, romanitatea se regaseste pe sine. An de an, la aceasta data sfanta, inscrisa in calendarul neamului romanesc, ne aplecam asupra trecutului pentru a intelege cine suntem si ce dorim sa devenim.
Ne leaga trecutul si prezentul si ne va lega de-a pururi faptul ca noi, romanii de o parte si de alta a Carpatilor, de la Nistru si pana la Tisa, am sadit si udat cu sange si lacrimi semintele libertatii si unitatii nationale care au rodit Marea Unire.
Inaintasii nostri au trait si au luptat neobosit pentru soarta si fericirea neamului romanesc, punand mai presus de orice binele acestuia. Prin tot ce au realizat, ei ne reamintesc peste ani ca doar cei cu caracter, doar cei care se manifesta cu responsabilitate si sunt insufletiti in toate actiunile lor de patriotism adevarat pot aspira la recunostinta si pretuirea semenilor lor. Doar de noi depinde sa ne ridicam la inaltimea lor si sa raspundem asteptarilor si sperantelor societatii romanesti.
Ca urmasi ai celor care au facut Unirea cea Mare din 1 Decembrie 1918, avem datoria sa demonstram ca suntem capabili sa facem fata, impreuna, romani din fiecare colt al tarii si al lumii, tuturor incercarilor cu care ne confruntam in aceste momente ale istoriei noastre. Istoria se construieste mereu si ea se construieste prin oameni.
Valoarea oamenilor apare mai ales atunci cand sunt pusi in fata unor responsabilitati. In actualul Guvern, ardelenii conduc, poate, sectoarele cele mai importante. Ei conduc Finantele, Reforma,  Educatia Nationala, Statul Major al Armatei, Ministerul de Interne, Fondul Proprietatii de Stat. A fost credinta mea ca avem nevoie de un anume spirit de seriozitate si corectitudine, si chiar de un spirit de sacrificiu, pe care ardelenii l-au demonstrat de-a lungul secolelor.
„Destinul romanesc – ne reaminteste marele istoric si barbat de stat Gheorghe I. Bratianu – rasare din pamantul pe care veacurile ne-au asezat, el pluteste in aerul pe care il respiram, el vegheaza in zarile departate catre care razbate privirea noastra. El e mereu cu noi, in jurul nostru, dar mai ales in noi. Depinde de noi sa-i dam ascultare si sa-i urmam chemarea”.

Ne aflam astazi la Alba Iulia, intr-un loc sacru, Sala Unirii, loc al pecetluirii unuia dintre actele fundamentale ale istoriei romanilor si ale unitatii neamului.
Drumul simbolic, pe care reprezentanti ai provinciilor istorice ale Romaniei l-au parcurs si pe care l-au incheiat aici, in Sala Unirii, sugereaza acea miscare de convergenta care, de-a lungul timpurilor, a marcat devenirea tarilor romane pana la unirea din 1918.
Am refacut eu insumi un asemenea drum, de la Arad la Alba Iulia, cautand mai cu seama chipurile si gandurile oamenilor. Daca Unirea au facut-o oamenii, sarbatoarea Unirii trebuie sa fie o sarbatoare a oamenilor. Tara este in iarna, s-au asternut zapezi si ceturi, dar oamenii cu care am vorbit mi-au spus acelasi lucru: Mergem inainte! Acest mesaj nu este politic, nu gratifica pe unul sau pe altul dintre oamenii politici, ci este hotararea profunda a cetatenilor acestei tari de a continua si implini efortul celor care, in urma cu opt decenii, au faurit Romania Mare.
Mai mult ca oricand pe oameni ii unesc acum si proiectele de viitor. Un viitor reprezentat si de acesti tineri care au reluat drumul de acum 80 de ani, al celor care au depus aici credentialele cu semnaturi pentru Marea Unire. Ca si atunci, stafetele de astazi sunt sperante pentru viitor.
Stafetele Unirii venite la Alba Iulia s-au imbracat in frumosul port popular. Sunt tineri sportivi, care au parcurs cu efort un drum lung, spre a ajunge aici. De fapt, suntem intr-o lume dominata de metafora sportivului invingator si, in aceasta lume, campionii romani au adus tarii glorie si prestigiu. In spatele momentelor in care drapelul Romaniei se inalta pe cel mai inalt catarg, totdeauna s-au aflat sute de ore de antrenament, de efort continuu, pentru a invinge.
Proiectele pentru Romania de maine sunt cuprinse in acel simplu „Mergem inainte!”, gandit si rostit cu hotarare de cei mai multi concetatenii nostri.
Se cuvine sa privim cu incredere Romania, pe care vrem sa o lasam mostenire urmasilor, pe masura faptelor de glorie ale strabunilor.
Sa privim spre orizontul pe care il vom transforma impreuna in istorie, in istoria inceputului de secol care se apropie. Sa ne asumam si efortul luptatorului de performanta in care gandul, privirea si miscarea se ascut si se unesc intr-o singura sageata indreptata spre tinta.
Sa ne recunoastem cu totii in acea Romanie eterna, pentru care merita sa traim si sa zidim.

Sesiunea solemna a celui mai inalt for de consacrare stiintifica si culturala a Romaniei, caruia am onoarea sa ma adresez, raspunde unei intreite indatoriri si unei intreite legitimari.
Inainte de toate, Academia Romana, alaturi de toate institutiile care au zidit si reprezinta Statul roman, aniverseaza astazi ceasul de izbanda care a desavarsit lucrarea secolelor, in care acest stat s-a conturat prin limba, traditii si valori comune si prin efortul oamenilor acestui pamant, care nu au precupetit nici o jertfa pentru a implini visul unitatii nationale a romanilor.
Cel mai inalt for de cercetare stiintifica al tarii a adus mereu in constiinta noastra idei si fapte putin stiute, contribuind la o cunoastere mai riguroasa, mai completa si mai adevarata a unor perioade decisive din istoria noastra.
Prin vocatia si propria sa istorie, Academia Romana a reprezentat o parte integranta a marii miscari intelectuale, culturale si politice care a facut posibila Marea Unire. Intemeiata pentru a studia si proteja fundamentele identitatii noastre nationale – limba si cultura romana – Academia Romana a incununat prin existenta si activitatea sa un proces milenar, in care unitatea poporului nostru s-a exprimat si s-a consolidat printr-o extraordinara creatie culturala, ce a dat substanta insasi existentei noastre particulare in lume.
Fara comunitatea de limba, de credinta si de cultura, unitatea de neam a romanilor nu s-ar fi pastrat. Apartenenta la un spatiu statal nu asculta numai de legile sistemului juridic; ea este, mai ales, legata de o lege culturala care semnifica recunoasterea explicita a apartenentei la un spatiu spiritual comun.
Opera a generatiilor succesive de geniali anonimi si temei fara de care identitatea noastra ar fi pierit, limba romana este teritoriul predilect al studiilor academice si vocatia esentiala a acestei nobile institutii. Desprinsa pe cai aproape nestiute din solul fertil al culturii orale comune, cultura elitelor din Tara Romaneasca, Moldova si Transilvania a imbogatit limba romana dand chip si nume identitatii noastre de neam.
Cronicarii au inceput o opera pe care savanti de renume nu au incetat s-o desavarseasca, reconstituind cu inflacarare si minutie nu doar istoria neamului nostru, ci si viziunea noastra despre un trecut istoric comun. Toate aceste etape ale cristalizarii unitatii noastre de neam sunt, prin definitie, parte a universului academic.
Situata la sorgintea implinirii unitatii natiunii romane, Academia si-a desavarsit vocatia printr-un nobil militantism, faurind armele ideale ale Marii Uniri si oferind natiunii romane, prin activitatea membrilor sai, modele de angajare patriotica in batalia pentru desavarsirea unitatii nationale.
Pastratoare prin excelenta a memoriei noastre colective, Academia nu putea lipsi de la indatorirea sacra de a reinvia si a imbogati aceasta memorie. Nu putem omagia Marea Unire fara a omagia spiritul academic si institutia sa consacrata, fara a omagia lucrarea vie a culturii si spiritualitatii romanesti.

Celebram opt decenii de cand, pornind din partile de rasarit ale tarii, din Basarabia si Bucovina, si incheindu-se triumfal prin vointa populara a ardelenilor manifestata la Alba Iulia, unitatea tuturor romanilor inlauntrul acelorasi hotare s-a implinit.
Avem datoria unui omagiu profund si pios pentru toti inaintasii nostri care au facut posibila Unirea. Pentru cei care si-au varsat sangele pe tragicele si glorioasele campuri de batalie, pentru eroica armata romana care a salvat tara si a ingaduit, prin biruinta sa, ca integritatea si suveranitatea Romaniei sa cuprinda toate teritoriile locuite din veac de romani. Pentru cei care, adunandu-si cugetele si simtirea, au exprimat clar vointa populara a romanilor din Basarabia si Bucovina, din Ardeal, Banat, Crisana si Maramures, de a se alatura fratilor lor din Vechiul Regat. Pentru cei care, cu inteligenta si daruire, cu ascutimea mintii si cu cuvantul lor inflacarat, au facut ca drepturile istorice ale romanilor sa fie auzite si ascultate de concertul natiunilor la masa tratativelor de pace. Pentru prietenii Romaniei, pentru aliatii ei din timp de razboi si din timp de pace, care au sustinut si au consacrat legitimitatea internationala a actului Unirii.
Generatia de la 1918 a fost o generatie eroica. Si tocmai de aceea ii datoram raspuns la o intrebare esentiala: suntem noi azi demni de eroismul lor? Stiu ca este o intrebare tulburatoare, dureroasa. Dar gandindu-ma la zilele din decembrie 1989, cand romanii au pus capat opri-marii comuniste, voi spune DA.
Daca ne dovedim pana la capat capabili de a indeplini idealurile pentru care am luptat, de a cladi in Romania o societate moderna, de a inlatura definitiv zgura anilor de dictatura, de a pune in functiune o economie performanta si institutii eficiente si daca aceasta izbanda va fi recunoscuta prin integrarea noastra in NATO si in marea Uniune Europeana; daca vom indeplini toate acestea, vom putea spune, cu fruntea sus, ca am stiut sa cladim prezentul pe masura trecutului cu care ne mandrim.
Acestea toate depind de noi. De toti depinde sa inceteze risipa si pierderile din economie, sa ne asumam raspunderea pentru redresarea economiei si, deci, a tarii. Stiu ca multi dintre noi se tem inca sa renunte la unele obisnuinte pentru o certitudine pe care doar viitorul o va confirma. Dar nu avem voie sa ne temem. In jurul nostru, tarile care au izbutit sunt cele care au avut acest curaj, iar tarile care s-au temut de reforma se afla acum in cea mai grava criza. Ce soarta alegem? De noi depinde. De vointa si de priceperea guvernului, de felul in care fiecare dintre noi va sti ce poate sa faca acum si ce poate sa spere maine.
Am optat pentru democratie, pentru institutii democratice. De noi depinde ca institutiile statului sa functioneze mai bine, iar cei alesi sa-si onoreze atributiile. Adresez, in numele cetatenilor, pe care demnitatea de presedinte imi dicteaza sa-i reprezint, un apel ferm catre clasa politica.
Suntem intr-un ceas de cumpana pentru viitorul democratiei si prosperitatii Romaniei. Datoria fata de tara trebuie sa precumpaneasca asupra galcevilor marunte si asupra vanitatilor si intereselor de grup. Parlamentarii sunt datori sa-si faca datoria votand legile necesare, nu prelungind certuri sterile. Trebuie sa fie acolo unde cetatenii i-au tri-mis sa-i reprezinte, sa renunte la greve repetate si la blocaje inutile. Majoritatea sa respecte opinia minoritatii, iar Opozitia sa contribuie la stabilitatea si la prestigiul tarii, nu sa le submineze. Guvernul trebuie sa administreze reforma fara sovaiala si cu o mana mai sigura si mai puternica. Sa inteleaga ca, daca se realizeaza reforma, va pierde, poate, ceva din simpatiile unor alegatori, dar daca nu va avea pana la capat curajul de a face reforma, va pierde pentru totdeauna si respectul contemporanilor, si pe cel al urmasilor. Justitia trebuie lasata sa aplice legea fara ezitare, sa ocroteasca pe cei nevinovati si sa pedepseasca cu toata asprimea pe cei vinovati.
Doar implinirea exemplara a misiunii care revine fiecarui reprezentant al statului roman ii poate conferi acestuia respectul cetatenilor, ii poate da taria si demnitatea de care Romania are atata nevoie intr-un moment dificil si intr-o lume inca tulburata de atatea conflicte mocnite sau fatise. In ceea ce ma priveste, declar din nou ca voi veghea la buna functionare a institutiilor statului si la respectarea riguroasa a legii. Nu voi permite niciodata ca, in numele unor interese straine de interesul national, institutiile statului sa fie desconsiderate sau subminate.
Institutiile trebuie sa-si faca mai bine datoria si, in acest sens, ele au nevoie ca cetatenii sa le sustina, sa-si aduca propria vointa si propria pricepere in sprijinul lor. Avem nevoie de performanta in economie si in administrarea binelui public comun. Avem, in egala masura, nevoie de acea forta, de acea autoritate pe care doar suportul cetatenilor o poate conferi institutiilor fundamentale ale statului. Ce ar fi armata fara ostasi sau fara cetatenii pe care armata trebuie sa-i apere, si care privesc spre armata cu dragoste si incredere? Ce ar fi biserica fara credinciosi? Ce ar fi justitia fara increderea noastra in dreptatea pe care aceasta este chemata sa o imparta? Increderea dumneavoastra in aceste institutii le da demnitatea si forta de a actiona. Tot astfel au nevoie de increderea dumneavoastra Parlamentul, Presedintele, Guvernul, autoritatile locale.
Va pot asigura ca, din multe puncte de vedere, Romania este privita acum cu respect si admiratie: pentru felul in care si-a rezolvat problemele cu vecinii, pentru echilibrul politicii sale externe intr-o zona dominata de conflicte, pentru felul exemplar in care se comporta ostasii ei aflati in misiuni de mentinere a pacii in mai multe locuri din lume, pentru vointa cu care isi reface structurile democratice, pentru caldura si felul de a fi al oamenilor ei. Pentru felul in care a rezistat in fata unei istorii catusi de putin darnice.
Fara sustinerea romanilor de pretutindeni, doar victoria armatei romane nu ar fi putut aduce intregirea tarii. Fara eforturile barbatilor de stat ai Romaniei reintregite nu s-ar fi obtinut recunoasterea internationala a Marii Uniri. Tot asa si acum, depinde de noi ca Romania sa progreseze. Fiecare dintre noi are propria sa raspundere. Oamenii politici trebuie sa orienteze si sa decida reforma, dar punerea ei in practica are nevoie de curajul si de efortul fiecaruia. Oamenii politici trebuie sa conceapa si sa voteze legile necesare progresului, dar de respectarea lor suntem cu totii raspunzatori.
Va chem, de aceea, sa ne asumam fiecare responsabilitatea care ne revine. Va chem sa decidem impreuna sa nu mai asteptam totul de la altii, sa ne facem fiecare datoria si sa cerem fiecaruia sa si-o faca pe masura. Va chem sa indraznim impreuna.
Ne confruntam cu lipsuri, cu nelinisti, cu temeri, iar unii dintre noi au inceput sa-si piarda elanul si sperantele. Va chem la mai multa solidaritate. Cei care au reusit sa-i sprijine si pe cei care nu au reusit. Cei care au inteles sa explice mai pe intelesul tuturor ce avem de facut.
Va chem sa privim impreuna cu mai multa luciditate si cu mai multa indrazneala in jurul nostru. Vom constata atunci ca da, e adevarat, avem greutati, am facut greseli si avem multe ezitari. Dar nu suntem in pragul unei catastrofe. Suntem capabili sa depasim acest prag critic.
Sa ne privim, fara ingaduinta si cu raspundere, destinul in fata. Avem inca un drum lung pentru a recupera anii si deceniile de stagnare, de nedreptate, de nesabuinta a dictatorilor. Nu am ajuns inca la liman, dar doar de noi depinde sa ajungem acolo. De noi depinde sa gasim, in sufletele si in mintea noastra, indrazneala si intelepciunea pe care ni le cere destinul natiunii noastre.
De noi toti depinde sa ne regasim uniti in jurul unui mare ideal, asa cum, acum 80 de ani, inaintasii nostri au stiut sa se uneasca. Pe deasupra discordiilor, care nu au lipsit nici atunci, dar au fost depasite. Pe deasupra intereselor de grup, care sunt firesti intr-o societate libera, dar care atunci au putut fi supuse interesului national superior. Pe deasupra tragicelor rani ale unui razboi necrutator, cu o tara pana cu o clipa inainte ciuntita, inaintasii au stiut sa-si stranga randurile si sa se consacre unui mare proiect national. Suntem datori fata de ei, cum suntem datori si fata de urmasi, sa le urmam exemplul.
Adresez acest apel de solidaritate romanilor de pretutindeni. Tuturor cetatenilor Romaniei pe umerii carora apasa greul acestei perioade de incordare spre mai bine, romanilor care traiesc in vecinatatea hotarelor tarii si care au dreptul la grija si la sustinerea noastra pentru a-si pastra si dezvolta identitatea nationala, romanilor pe care viata si istoria i-au risipit in patru zari, dar care n-au uitat graiul si sufletul patriei.
Sa fim mai uniti, mai increzatori unii in ceilalti, sa infruntam solidar aceasta mare provocare a istoriei prin care trebuie sa readucem in matca ei fireasca o tara intreaga. Sa intelegem, cu mai multa luciditate si cu mai multa incredere unii in ceilalti, cat e de grea, dar si cat e de insemnata aceasta incercare comuna.
Sper ca Ziua Nationala sa fie pentru noi toti o zi a bucuriei impartasite. Avem dreptul sa speram ca, macar in aceasta zi, romanii se vor infatisa lor insile si lumii intregi fara conflicte sterile si dezbinari pagubitoare, cu buna cuviinta invatata din batrani, cu o vointa comuna pentru binele patriei.

Revolutia din decembrie, de la care vom celebra in curand noua ani, a deschis, dupa o jumatate de secol de abuz si dictatura, calea instaurarii statului de drept in Romania. Legitimitatea noilor institutii  a fost consacrata prin vointa liber exprimata a cetatenilor care au adoptat, prin referendum, la 8 decembrie 1991, Constitutia Romaniei.
Au trecut sapte ani de atunci si se cuvine sa examinam acum modul in care s-au consolidat si au fost transpuse in practica prevederile Legii fundamentale. Este departe de orice indoiala ca astazi drepturile si libertatile fundamentale ale cetatenilor sunt reale, iar accidentele in respectarea acestor drepturi sunt sanctionate, chiar daca nu intotdeauna, cu promptitudinea necesara. Relatiile ce exista intre diferitele institutii si puteri ale statului urmeaza normele constitutionale. Incercarile de a tensiona in mod artificial aceste relatii trebuie sa primeasca riposta cuvenita.
Am parcurs, in acesti sapte ani, doua mari etape electorale, dintre care cea din 1996 a dus la o alternanta a puterii pe care institutiile statului si reprezentantii acestora si-au asumat-o corect si constructiv. Au fost promovate legile necesare punerii in aplicare a dispozitiilor constitutionale, creandu-se institutii noi, cum este Avocatul Poporului. Au fost adoptate legile de functionare ale Serviciului Roman de Informatii, Serviciului de Informatii Externe si Serviciului de Protectie si Paza, prin care controlul parlamentar asupra acestora a fost intarit. Adoptarea legilor referitoare la domeniul public si la finantele publice locale, dezbaterea legilor privitoare la raspunderea ministeriala si la statutul functionarului public reprezinta tot atatea progrese recente in constructia institutionala care este menita sa intregeasca si sa consolideze statul de drept si legea fundamentala a Romaniei.
In tot acest proces, Curtea Constitutionala a jucat si joaca in continuare un rol esential, prin controlul constitutionalitatii legilor, inclusiv a legilor prin care sunt aprobate ordonantele Guvernului. Prestigiul acestei institutii a sporit in mod semnificativ prin competenta si experienta membrilor sai. Inalta magistratura a Curtii Constitutionale are o influenta benefica in viata publica a tarii.
Exista un curent de opinie consemnat de sondaje, care vadeste o neincredere ingrijoratoare in capacitatea unor institutii fundamentale ale democratiei, cum sunt Parlamentul si partidele politice, de a solutiona problemele care ii preocupa prioritar pe cetateni. Este obligatia fundamentala a acestor institutii de a-si examina cu luciditate si spirit critic prestatia si modul in care reusesc sa explice cetatenilor initiativele lor, sa-i cointereseze pe acestia in promovarea acestor initiative.
Nu este vorba aici de interesul de grup al unuia sau altuia dintre partidele parlamentare, ci de un interes comun major, acela de a consolida increderea populatiei in aceste componente definitorii ale democratiei care sunt pluralismul politic si Parlamentul. Este obligatia fundamentala a autoritatilor statului sa se faca respectate de cetateni dovedind ca respecta ele, in primul rand, interesele, drepturile si libertatile fundamentale ale cetatenilor consfintite prin Constitutia Romaniei.
Exista si forte politice care, departe de a fi interesate in cresterea prestigiului institutiilor democratice, sunt, dimpotriva, preocupate sa le diminueze credibilitatea. Exista oameni politici care vorbesc deschis despre intentiile lor de a crea lagare de concentrare, despre procese sumare desfasurate in 24 de ore, despre desfiintarea unor partide politice si prigonirea adversarilor politici, despre transformarea stadioanelor in locuri de judecata si de executie, despre confiscari discretionare de averi. Cu alte cuvinte, se propune cetatenilor sa renunte la democratie, la separarea puterilor in stat, la garantarea libertatii persoanei, a proprietatii, la prezumtia de nevinovatie. Ni se propune sa renuntam la respectul fata de altii si la respectul fata de noi insine. Ni se propune sa promovam conflictul in tara si cu tari vecine, inlocuind buna intelegere si cooperarea cu ura si sovinismul.
Poate ca acesti oameni, luati de valul unor revanse personale si imbatati de patimi politice, nu realizeaza ce spun. Astfel de oameni nu au ce cauta in politica. Daca insa, ei cred ce spun, atunci ne aflam in fata unei lipse de responsabilitate foarte grave care impune o reactie imediata si ferma a intregii clase politice, indiferent ca se afla la putere sau in opozitie, ca si din partea societatii civile, amenintate direct de asemenea programe politice.
Vinovatia unor astfel de atitudini politice apasa, in egala masura, asupra celor care le practica, dar si asupra celor care ar dori sa se foloseasca de ele pe tacute sau care le favorizeaza prin indiferenta. Jocul politic nu este si nu are voie sa devina un joc cu Constitutia.
Rostul Constitutiei este tocmai acela de a institui normele si regulile dupa care se organizeaza exprimarea si transpunerea in practica a vointei majoritatii, eliminand arbitrariul si bunul plac din viata publica. Nu este admisibil ca partide cu reprezentare parlamentara sa se faleasca cu proiecte care submineaza aceasta democratie, sa ameninte fatis cu reinstaurarea dictaturii, sa predice discriminarea, sa ravneasca la o mascarada de justitie asa-zis populara.
In decembrie 1989, mii de romani si-au riscat viata pe strazile Timisoarei, la Bucuresti, la Sibiu, la Brasov, la Cluj, ca si in alte orase,  pentru ca dictatura, represiunea, politia politica, teama si ura sa nu-si mai afle locul printre noi. Este datoria institutiilor statului de drept, dar si a societatii civile, sa condamne si sa traga la raspundere pe cei care azi ameninta fatis cu represiunea si cu dictatura, pe cei care vor sa reinstaureze in Romania teama si ura. Intotdeauna, dictaturile s-au hranit din ingaduinta institutiilor democratice si din apatia societatii civile. Eu am incredere si in forta societatii civile, si in fermitatea institutiilor statului de drept. Vom sti impreuna sa punem stavila celor care ameninta democratia si libertatea atat de greu cucerite.
Una din formele cele mai periculoase ale gherilei contra institutiilor statului, dezvoltata recent de unii lideri de opinie, incearca sa acrediteze ideea disolutiei autoritatii statului roman si a pretinsei sale incapacitati de a pastra integritatea si unitatea Romaniei. In calitate de garant – definit astfel prin Constitutie – al independentei nationale, al unitatii si integritatii teritoriale a statului roman, declar solemn, in fata acestei inalte Curti si in fata tuturor cetatenilor tarii, ca nu voi admite niciodata ca unitatea si integritatea teritoriala a tarii sa fie puse in discutie si voi veghea ca dispozitiile Constitutiei si legea sigurantei nationale sa fie aplicate cu strictete in timpul mandatului meu.
Spectrul disolutiei si dezintegrarii pe care il agita unii acum in opinia publica are o tinta falsa. Nici Romania in intregul ei, nici vreo parte din teritoriul acesteia nu sunt si nu pot fi obiect de confruntare teritoriala sau etnica. Daca asemenea drame se petrec, din pacate, in vecinatatea noastra, aceasta este tocmai marturia unui grav deficit de democratie – pe care tara noastra, prin intelepciunea cetatenilor ei, l-a depasit.
Nu trebuie sa ne lasam inselati de diversiuni care nu au alt scop decat acela de a ne face sa ne macinam energia in nelinisti sterile. Suntem datori sa formulam un avertisment sever la adresa acelor forte care incearca sa descurajeze, amenintand cu spectrul disolutiei si dezintegrarii o tara confruntata cu dificultatile reformei, dar care, cu mult curaj si inteligenta, are toate sansele de a depasi aceste dificultati. Este vadit faptul ca tocmai aceia care se lasa manati de interese straine de cele ale tarii incearca sa exploateze patriotismul cetatenilor Romaniei pentru a semana vrajba, teama si neincrederea in viitorul nostru democratic.
Dupa jertfele si truda generatiilor succesive, dupa patimirile indu-rate sub dictaturi, dupa sacrificiile din zilele Revolutiei din decembrie 1989, cetatenii Romaniei au dreptul sa munceasca si sa traiasca in liniste, fara teama; au dreptul sa-si asume un destin izvorat din propria optiune si care sa raspunda propriilor aspiratii.

Omagiem astazi, pentru prima oara, Ziua Solidaritatii Nationale Impotriva Dictaturii. Cu cateva zile in urma, cand am semnat decretul de promulgare a legii prin care s-a nascut aceasta zi a solidaritatii, m-am intrebat daca mai avem nevoie de o noua sarbatoare oficiala.
Raspunsul meu este simplu: de sarbatori de protocol in plus nu este  nevoie. Dar avem nevoie de memorie si de respect fata de cei ce au luptat si s-au sacrificat pentru ca noi sa traim in libertate.
Dupa ce Romania a trecut prin mai multe dictaturi este nevoie sa consacram o zi anume solidaritatii nationale impotriva dictaturii, sa avem macar o data pe an un prilej de reflectie lucida si cinstita asupra tot ceea ce au reprezentat acei ani pentru istoria noastra si pentru sufletul nostru.
Avem nevoie de o cunoastere adevarata pentru a asuma cu demnitate greselile, a indrepta urmarile lor si a duce mai departe ceea ce am construit bine.
Fireste, libertatea confera posibilitatea de a avea imagini diferite, optici diferite despre trecut, prezent si viitor. Aceasta zi este dedicata tocmai solidaritatii celor care accepta diferenta, impotriva celor care vor sa ne faca pe toti sa gandim la fel.
In aceasta zi dedicata memoriei, cateva intrebari simple sunt inevitabile. Am uitat oare? Am uitat deja anii in care nu puteam spune ceea ce gandeam decat in soapta, anii in care public nu exista decat un singur cuvant – al dictatorului? Anii in care aveam televiziune doua ore pe zi si, practic, un singur ziar cu o singura opinie? Anii in care taranii nu puteau vinde sau cumpara pamant si nu aveau voie sa-si taie propriile animale; anii cand bisericile erau demolate si credinta in Dumnezeu blamata, cand orasele erau inchise, cand frontierele erau inchise, cand oamenii erau inchisi daca isi exprimau nemultumirile?
Astazi ne confruntam cu probleme noi. Lipsa marfurilor a fost inlocuita de lipsa banilor, munca si valoarea nu sunt inca rasplatite si recunoscute asa cum se cuvine, ritmul miscarii spre mai bine nu este atat de rapid pe cat il dorim. Dar raul pe care l-am inlaturat din vietile noastre odata cu caderea dictaturii nu poate fi uitat, nu poate fi minimalizat. Democratia este ca sanatatea: iti dai seama de valoarea ei abia atunci cand nu o mai ai. Impotriva unei asemenea primejdii, precum cea a restauratiei unei dictaturi, memoria adevarului este cel mai eficient remediu.
Dictaturile s-au nascut si s-au mentinut prin ura. In 1989 am crezut ca vom scapa de ura. Dar acum, noua ani mai tarziu, stim ca n-am scapat de acest blestem. Exista inca oameni care folosesc ura ca arma politica; cei care seamana astazi ura sunt atat profitori ai ultimei dictaturi, cat si profitori ai anilor care au urmat. Pentru a supravietui, asemenea oameni au nevoie de teama si confuzia altora, de haos. Intr-o societate in care domneste legea, ei ar fi infranti de oamenii cinstiti si muncitori. Pentru a crea si intretine confuzie si haos, ei lovesc in armata, in justitie, in biserica, in institutiile capabile sa apere viata linistita a oamenilor, siguranta persoanelor si a bunurilor.
De aceea avem nevoie de adevarul intreg din cei 45 de ani de comunism, avem nevoie de adevarul din decembrie 1989, avem nevoie de adevarul de dupa revolutie.
Solidaritatea impotriva dictaturii nu trebuie sa fie simbolica. Ea are valoare practica atata timp cat vechile dictaturi au lasat urme adanci in noi si printre noi. Asemenea urme sunt birocratii care umilesc cetateanul, uitand ca acesta ii intretine din proprii lui bani, traficul de influenta, santajul, intimidarea prin calomnii monstruoase sau ideea unei mari parti a justitiabililor ca trebuie sa li se faca “dreptate” chiar daca se incalca legile. Nici un cetatean roman nu poate fi sigur de drepturile lui daca vom permite ca drepturile unui singur cetatean sa fie nesocotite, indiferent ca este vorba despre proprietate sau de prezumtia de nevinovatie.
Voi apara si voi sprijini consolidarea institutiilor statului democratic. Cred in aceste institutii. Le critic uneori, atunci cand practicile lor nu mi se par drepte. Dar singura autoritate morala care are dreptul sa exercite presiuni asupra Parlamentului, a Executivului sau a Justitiei este cea a cetatenilor solidari care, dincolo de interese individuale, apara un principiu in numele interesului comun.
In aceasta zi vreau sa atrag atentia inca o data asupra faptului ca, in chiar interiorul clasei politice parlamentare, exista voci care fac apologia dictaturii, care propun deschis incalcarea Constitutiei si a drepturilor cetateanului. A te impotrivi unor asemenea tendinte nu inseamna doar a face alta politica, ci este o problema de constiinta, de responsabilitate pentru siguranta fiecaruia dintre noi. Fiindca dictatura incepe prin incalcarea drepturilor unui cetatean, continua prin incalcarea drepturilor a o suta, o mie, un milion, douazeci de milioane de oameni.
Este adevarat ca democratia romaneasca post-revolutionara a facut si face destule greseli. Dar nici o greseala a democratiei nu justifica promovarea ideii de dictatura.
Ziua Solidaritatii Nationale Impotriva Dictaturii a fost stabilita pe 16 decembrie pentru ca, acum noua ani, la 16 decembrie 1989, in Timisoara, a inceput sfarsitul ultimei dictaturi din Romania. Acum noua ani, pe Bega, cadeau primele victime ale unei revolutii anticomuniste pentru adevar si libertate. Romania se arata in sfarsit lumii cu fata ei adevarata. Curajul si sacrificiul timisorenilor au declansat despartirea sangeroasa de un trecut tragic. Atunci s-a dovedit, inca o data, cat de multi oameni datoreaza aproape totul catorva oameni care intr-un moment decisiv au curajul sa ne schimbe destinul. Indiferent de dificultatile prezentului sau ale viitorului, nu avem dreptul sa-i uitam nici pe ei, nici solidaritatea care i-a unit in lupta impotriva dictaturii.

Saptamana trecuta, pentru a gasi o cale de rezolvare a situatiei de criza care putea pune in pericol grav stabilitatea interna a tarii, intr-un moment marcat de dificultati majore economico-financiare pe plan intern si de o situatie exploziva pe plan regional, am organizat o larga dezbatere cu reprezentanti la nivel national ai fortelor politice si societatii civile.
Pentru prima data in istoria politica a tarii, reprezentanti ai Guvernului, ai tuturor partidelor parlamentare, sindicatelor, intreprinzatorilor, asociatiilor civice si specialisti de renume s-au aflat in jurul aceleiasi mese pentru a discuta marile probleme economice si financiare ale tarii. Desigur, intalnirea de la Palatul prezidential nu putea rezolva pe loc probleme care revin institutiilor specializate ale statului. Dar ea a adus cateva rezultate pentru detensionarea situatiei politice.
In primul rand: renuntarea din partea partidelor de opozitie la intentia de boicotare a lucrarilor Parlamentului si stabilirea unor modalitati de dialog politic cu Executivul si majoritatea parlamentara.
In al doilea rand: dupa aproape o jumatate de secol de comunism si un deceniu de tranzitie, toate fortele politice au ajuns la acelasi punct de vedere in privinta importantei proprietatii private. Acest acord marcheaza sfarsitul definitiv al comunismului in Romania in ceea ce avea el esential si anume negarea proprietatii private. Aceasta va insemna siguranta bunurilor agonisite legal de fiecare si rezolvarea problemelor pe care trecutul ni le-a lasat mostenire.
Trei: s-a hotarat instituirea unui Consiliu Economic Consultativ in cadrul caruia reputati experti si cercetatori de marca ai Romaniei vor stabili strategia de dezvoltare economica si sociala a tarii. In doua saptamani, acest Consiliu va incepe sa functioneze.
Patru: vreau sa salut modul in care toate partidele politice au fost de acord cu propunerea ca parlamentarii, membrii Guvernului, persoanele cu functii de conducere din administratia centrala si locala sa nu mai faca parte din adunarile generale ale actionarilor si din consiliile de administratie ale societatilor cu capital majoritar de stat. Fondul Proprietatii de Stat a dispus acum doua zile retragerea tuturor demnitarilor si functionarilor FPS din AGA si consiliile de administratie. Intr-o tara in care atatia o duc greu, nu putem permite ca unii sa acumuleze venituri exorbitante din banii statului, mai ales nemeritate.
Stiu ca majoritatea oamenilor din aceasta tara au nemultumiri si fac fata cu greu dificultatilor vietii. De aceea, trebuie sa alegem impreuna calea care sa ne scoata, in fine, la liman. Pentru aceasta, este necesar sa stim mai intai de toate: ce putem obtine, cand si in ce conditii.
Sindicatele analizeaza oportunitatea declansarii unei greve generale. Dreptul la greva, ca si alte forme de protest, este un drept constitutional si nimeni nu-l poate contesta. Trebuie sa ne gandim insa bine inaintea fiecarui pas, la urmarile pe care acesta l-ar putea avea.
Ce poate face Guvernul in fata unor miscari sociale de amploare care vor cere marirea salariilor, pensiilor si ajutoarelor sociale? Guvernul are doar doua posibilitati. Ori sa accepte o asemenea marire, dar lipsa fondurilor va face ca dupa o luna sau doua sa nu mai poata fi platite nici salariile, nici pensiile si nici ajutoarele sociale. Ori, pentru a le plati pe toate si la timp, Guvernul va trebui sa tipareasca bani care vor deveni o simpla bucata de hartie, preturile vor creste necontrolat, iar economiile depuse in banci isi vor pierde valoarea. In ambele situatii, stabilitatea tarii, care este acum principalul nostru capital, va fi amenintata. Va fi afectat si viitorul nostru si al copiilor nostri. Pentru ca nici un partener strain nu imprumuta si nu investeste bani in tari care nu controleaza inflatia, in tari care blocheaza reforma sub presiuni. Fara investitii, vor urma falimente, se vor inchide alte fabrici, somajul va creste.
Este momentul sa acordam incredere Guvernului in efortul sau de a crea o economie mai sanatoasa si de a gasi resurse financiare externe pentru programe de dezvoltare si protectie sociala.
De zece ani ne luptam sa reconstruim o tara care are mari probleme economice si sociale. Privatizarea si restructurarea societatilor comerciale cu pierderi au intarziat. S-au facut greseli. Le platim scump.
Dar am reusit sa aratam lumii fata unei societati echilibrate in ciuda greutatilor, tolerante in ciuda deosebirilor, intelepte in ciuda provocarilor. Toate aceste castiguri ale Romaniei vi se datoreaza. Dobandite cu greu, aceste castiguri sunt astazi apreciate pretutindeni in lume.
Va chem sa continuam pe acest drum greu, dar sigur. Este singurul care ne poate situa pentru totdeauna in randul natiunilor respectate si prospere.

Adresez acest mesaj cetatenilor Romaniei stiind ca evenimentele care au loc in zona Balcanilor va ingrijoreaza si va puneti intrebari legitime in legatura cu securitatea noastra, ca natiune, in acest framantat sfarsit de secol. Din discutii directe cu cetatenii, din mesajele pe care le-ati transmis Presedintiei am inteles ca principala dumneavoastra neliniste in acest moment este legata de stabilitatea regiunii in care traim. Mentinerea pacii este esentiala pentru orice constructie durabila, pentru viata fiecaruia dintre noi.
Ma adresez astazi dumneavoastra, pentru a va spune cat se poate de clar: in Romania avem si vom avea pace si siguranta.
Suveranitatea, independenta, integritatea si unitatea statului roman, asa cum sunt ele prevazute in Constitutia Romaniei, nu sunt si nici nu pot fi puse in discutie. In actualul context regional, ingrijorator si tensionat, toate vocile marcante ale vietii politice internationale considera tara noastra o zona de stabilitate. Romania este vazuta ca un exemplu de rezolvare matura si democratica a problemelor politice privind relatiile interconfesionale si interetnice
Desigur, infruntam probleme economice si sociale deosebit de grele. In mediile politice si in societate exista opinii foarte diferite privind rezolvarea acestor probleme. Va asigur ca Presedintele, ca si Guvernul si Parlamentul, au avut si vor avea in vedere mereu si in primul rand interesele nationale fundamentale. Suveranitatea, unitatea, integritatea si independenta tarii sunt valori care nu se negociaza si care nu apartin nici unui partid. Ele va apartin dumneavoastra.
Siguranta Romaniei se bazeaza pe felul in care am reusit sa rezolvam si sa aratam lumii ca am rezolvat definitiv problemele esentiale legate de constructia unor structuri democratice stabile si a unui climat de toleranta. Maturitatea si responsabilitatea statului roman, comportamentul cetatenilor sai ofera lumii imaginea unei natiuni vechi, credibile si serioase.
Ieri seara, adresandu-se poporului american si intregii lumi, Presedintele Statelor Unite s-a referit la situatia din Balcani si a spus: „Cine va defini viitorul acestei parti a lumii? Cine va oferi un model pentru ca popoarele eliberate de comunism sa-si poata rezolva problemele legitime? Slobodan Milosevici, cu masinaria sa propagandistica si trupele paramilitare care indeamna oamenii sa-si paraseasca tara, istoria si pamantul, sau o tara ca Romania, care si-a construit democratia respectand drepturile   minoritatilor etnice?”.
Trebuie sa fie clar ca, in acelasi timp, securitatea Romaniei se datoreaza optiunii ferme pentru aderarea la NATO si Uniunea Europeana. Pentru tara noastra nu exista si nu pot exista alte optiuni strategice, nici cai de mijloc, nici neutralitati fara continut.
Am ales pentru Romania acest drum al fermitatii pentru ca, in istoria ei, Romania a suferit mult prea mult din cauza pozitiilor echivoce ale conducatorilor sai, din cauza ezitarilor si a schimbarilor de directie in functie de imprejurari.
Nu pot sa nu exprim o anumita ingrijorare fata de decizia Parlamentului Iugoslaviei de a adera la o uniune statala cu Rusia si Belarus, care poate crea o noua sursa de instabilitate in regiune. Sunt obligat sa iau act de nesabuinta cu care vicepremierul Serbiei vede Romania, Bulgaria si Ucraina ca parti viitoare ale acestei Uniuni. Adaug declaratia Presedintelui Republicii Belarus conform careia Romania, orientandu-se spre NATO, ar fi tradat cauza panslavismului.
Sunt convins ca nu exista azi in Romania nici un om cu mintea limpede care sa prefere o uniune cu Belarus unei aliante cu Occidentul. Aceasta nu inseamna ca nu pot aparea confuzii involuntare sau determinate de interese contrare interesului national.
Romania este in acest moment angajata in gasirea unei solutii politice internationale pentru rezolvarea conflictului din Iugoslavia. Saptamana viitoare, la Reuniunea NATO de la Washington, voi sustine pozitia Romaniei privind asigurarea pacii, stabilitatii si dezvoltarii durabile in Balcani.
Este esential ca Romania sa fie unita si sa aiba o perspectiva unitara in optiunile sale de politica externa. Aceasta capacitate de a fi impreuna va trebui sa o regasim si in problemele interne.

Ma bucur sa fiu oaspetele Institutului Est-Vest la aceasta Conferinta consacrata reconstructiei in Europa de Sud-Est. Apreciez eforturile si inspiratia organizatorilor si sunt convins ca dezbaterile de azi vor aduce clarificari pozitive.
Vreau sa discut cu dumneavoastra despre pace in Sud-Estul Europei. S-ar putea sa va intrebati cum pot vorbi despre proiecte de pace, acum, cand tot mai multe atrocitati ies la lumina in fiecare zi si bombardamentele continua. Adevarul este ca inca de astazi trebuie sa ne pregatim pentru pace. O viziune clara asupra cum va fi si ce ne va aduce pacea poate contribui la incheierea razboiului. Acum este momentul sa ne gandim ce vom face dupa ce conflictul se va fi incheiat. Sa nu repetam greselile care s-au comis in cazul Bosniei, unde abia de s-a reconstruit cate ceva, chiar daca operatiunile militare au incetat de multa vreme. In acel caz, reconstructia a stagnat, cel putin in parte, datorita esecului inregistrat in coordonarea eforturilor comunitatii internationale si, in special, erorii de a nu implica tarile vecine.
Distrugerile provocate de loviturile militare in Serbia sunt deja enorme si exista temeri ca ele ar putea sa creasca si mai mult. Cand razboiul se va incheia, intreaga regiune se va confrunta cu enorma sarcina a reconstructiei.
Un interes colectiv imediat al multor tari europene vizeaza restabilirea navigatiei pe Dunare. Romania, Bulgaria, Iugoslavia, Ungaria, Slovacia, Austria si Germania sunt tarile pe care le strabate acest fluviu. Dunarea leaga Rinul cu Marea Neagra si traverseaza patru capitale: Viena, Bratislava, Budapesta si Belgrad. Bucurestiul se afla la numai 40 de mile distanta de Dunare. Pentru ca mai multe poduri au fost distruse de loviturile aeriene, prabusirea acestora a blocat practic navigatia pe Dunare. Barjele multor firme romanesti nu se pot intoarce acasa, iar marfurile destinate Austriei si Ungariei sunt stocate in docurile porturilor romanesti.
Chiar daca razboiul continua inca, trebuie sa decidem care va fi abordarea noastra fata de reconstructia Sud-Estului Europei. Urgentele sunt atat de numeroase incat nu ne vom putea dispensa de un grafic detaliat, pe saptamani, zile si chiar ore, imediat dupa acordul de pace. Trebuie sa stim ce este de reconstruit, cine ar urma sa participe la reconstructie, ce fonduri se pot aloca.
Vreau sa subliniez doua aspecte generale si sa analizez implicatiile lor concrete in planul afacerilor.
Scopul efortului de reconstructie trebuie sa fie dezvoltarea intregii regiuni si nu doar a zonei in razboi. Problema cu care ne confruntam are caracter regional. Serbia si Kosovo, Bosnia, Croatia, Albania, Macedonia sunt parte dintr-o arie geografica vasta. Dupa cum o arata aceasta harta, ele fac parte din regiunea mai ampla, a Europei de Sud-Est, care se intinde de la Marea Neagra la Adriatica si insumeaza o populatie de peste 60 de milioane de persoane. Stim, din experienta reconstructiei incepute dupa razboaiele anterioare, ca a ramas un evantai larg de proiecte nefinalizate si stim, de asemenea, ca se poate realiza mult mai mult daca proiectele vor fi abordate mai degraba in comun decat separat. Este mai profitabil sa reconstruiesti industria grea daca te implici si in reconstructia rafinariilor si este mai promitator sa reconstruiesti rafinariile daca refaci si rutele de transport care sunt in slujba acestora. Economic, este firesc sa integram ceea ce facem pentru reconstructia zonei distruse de razboi in contextul general al dezvoltarii economice a regiunii. Efortul comun inseamna un parteneriat in cadrul caruia tarile din regiune sa coopereze activ cu Statele Unite si Uniunea Europeana. Natiunile din regiune trebuie ele insele sa-si mobilizeze in acest scop resursele umane, de materii prime si capacitatea industriala. Respingem rolul de beneficiari pasivi ai asistentei externe. Dorim sa construim, sa fim parte a procesului de pace si renastere a Europei de Sud-Est.
Ce inseamna acest lucru pentru afaceri si, din punctul meu de vedere, pentru investitiile in tara mea?
Elementul de baza sta in faptul ca Romania poate contribui foarte mult la acest efort. Dispune de o forta de munca bine pregatita si educata, de unele resurse naturale importante, cum ar fi petrolul, iar pozitia sa geografica ofera canale eficiente de transport pe Dunare si mare. Este o tara cu 23 de milioane de locuitori, cu o piata interna considera-bila si un potential agricol subutilizat. Combinatele siderurgice si metalurgice, care vor fi privatizate, se numara printre cele mai importante capacitati de productie din Europa. S-a privatizat majoritatea firmelor producatoare de ciment si materiale de constructie. Este in curs de reglementare o zona de comert liber in Vestul tarii, la numai 50 de mile de Belgrad. Se vor asigura facilitati pentru ca investitorii ce vin in regiune sa intre in joc fara riscul de a pierde.
S-au aplicat masuri de ameliorare a climatului de piata pentru a mari eficienta resurselor romanesti. Cu numai sase luni in urma, inca mai discutam despre cum sa restructuram firmele proprietate de stat. Acum procesul este in plina desfasurare, desi am fost nevoiti sa luam si masuri dureroase. Nu este usor sa disponibilizezi 100.000 de oameni din sectorul minier si sa inchizi peste 30 de mine si 1.000 de sonde. Nu este usor sa rentabilizezi productia si sa te ridici la un nivel calitativ competitiv. Astazi, 65% din totalul exporturilor Romaniei se indreapta spre Uniunea Europeana.
A fost lansat un program de licitatii masive pentru a privatiza industriile de stat. In 1998, totalul capitalului privatizat a fost de doua ori mai mare decat in 1997 si de trei ori mai mare decat in 1996. O parte din marile banci de stat este privatizata, cota de piata a bancilor la care statul este actionar majoritar urmand sa scada anul acesta la circa 40%.
Suntem deschisi spre investitorii straini. Ca urmare, sumele in valuta forte obtinute din privatizare au fost de 2,3 ori mai mari in 1998 fata de 1997. General Electric a cumparat una din principalele banci comerciale din Romania; alte achizitii semnificative au fost facute de World Machinery din Wisconsin, de Timken, compania de rulmenti de precizie din Canton. Black Creek Drilling din Houston si New Century Holdings, Kodak si Sara Lee au facut de asemenea investitii, deschizand noi afaceri si participand la privatizari.
Romania a incheiat de curand noi acorduri cu Banca Mondiala si Fondul Monetar International. Romania isi indeplineste si-si va indeplini la timp obligatiile internationale, fara nici o intarziere. Acum este momentul sa investiti in Romania!
Reprezentantii cercurilor americane de afaceri si ai comunitatii investitorilor pot sa ni se alature in edificarea bazei economice pentru o pace justa si durabila in Europa de Sud-Est. Impreuna, putem concepe un plan corelat cu principiile esentiale ale Uniunii Europene intr-o viziune pe termen lung, centrata pe transformarea vechii Europe ravasite de razboi intr-un partener viabil pe piata mondiala.
Romania este gata sa fie un actor economic important in aceasta regiune. Romania a ales calea ce duce la o singura destinatie: o economie functionala de piata, capabila sa faca fata presiunilor concurentiale dintr-un mediu deschis.

Civilizatiile sau culturile se ciocnesc – ca si oamenii in expansiunea lor – si pot intra in conflict atunci cand incertitudinea lor este mai mare decat ceea ce pot stapani.
In putine locuri relatiile de la frontierele civilizatiilor pot fi mai bine urmarite ca in Sud-Estul Europei, spatiu al genezei, al expansiunii, al interferentei sau transgresiunii unor mari civilizatii. Aici putem urmari relatia dintre marile imperii, dar si evolutiile statelor mici, care au gravitat in zona lor de influenta. Ca si in cazul marilor procese tectonice, care au modelat scoarta terestra de-a lungul erelor geologice, cheia descifrarilor se afla la limitele marilor placi si in jocul microplacilor in procesele de coliziune, subductie sau acretie.
Aria sud-est-europeana a jucat un rol esential in formarea si difuzarea civilizatiilor antice. Imperiul Roman, apoi Imperiul Bizantin au unificat acest spatiu cultural intr-o inima a lumii civilizate. Paradoxurile istoriei culturale au facut ca aceste spatii fecunde, care timp de peste un mileniu au reprezentat emblema lumii vechi, sa fie percepute ulterior ca teritoriu al alteritatii iar Sud-Estul european sa apara, in viziunea Occidentului medieval, ca o margine a lumii. Este adevarat ca Europa de Sud-Est a fost vreme de multe secole un spatiu al confruntarii dintre musulmani si crestini, dintre catolici si ortodocsi si ca, dincolo de hotarele lui, incepea un fel de „desert al tatarilor” la limita caruia civilizatia occidentala si-a ridicat ultimele fortarete. Nimic nu justifica insa ca aceasta arie, caracterizata mai degraba prin exces de istorii convergente si de culturi, sa fie aproape ignorata sau fals perceputa, ca un corp rupt si strain de cealalta parte a continentului.
Cu sau fara miza, istoriografi occidentali au scos in afara istoriei culturale tocmai acel sol fertil care generase democratia greaca si crestinismul oriental si care a continuat, in zorii Evului Mediu, sa dezvolte cel de-al treilea pilon al civilizatiei moderne occidentale, dreptul roman. Bizantul este locul de nastere al monumentalului Corpus juris civilis cunoscut drept Codul lui Iustinian, din care legile lumii s-au inspirat neincetat. Se uita adesea ca, dupa caderea Romei, Bizantul a fost continuatorul civilizatiei romane si acelasi imparat Iustinian, care stapanea in secolul sase Peninsula italica si Peninsula iberica, ridica nu numai Sfanta Sofia la Constantinopole, ci si bisericile Sant’Apollinare din Classe si San Vitale din Ravenna.
Masura in care, in perceptia mediilor culturale occidentale, aceasta viziune s-a corectat sau nu, in ultimele secole, ramane de discutat.
In momentul in care dorim sa aflam in ce fel culturile genereaza mentalitati si acestea comportamente individuale sau colective, care conduc la progres sau regres economic si social, la cooperare sau conflict, la pace sau razboi, trebuie sa cercetam toate izvoarele.
O pre-conceptie, ca sa nu spun pre-judecata, pleaca de la un concept de cultura pe care, este adevarat, antropologia culturala contemporana il corecteaza in fiecare zi. Nimeni nu mai poate absolutiza, ca in secolul trecut, conceptul de cultura limitat la cultura scrisa, urbana sau aulica, lasand in afara spatiului creatiei culturale miturile si imaginarul colectiv.
Imaginarul colectiv a format in Sud-Estul Europei un univers spiritual cu multe elemente comune si chiar cu mituri comune. Unul dintre acestea, studiat de Mircea Eliade si Lucian Blaga, este mitul zidirii prin jertfa: Mesterul nu-si poate termina lucrarea decat daca jertfeste pe cel iubit. Numai asa edificiul va dainui. Un constructor zideste, in varianta sarba a legendei, un pod, in varianta bulgara o fortareata, iar in varianta romaneasca inalta o biserica, un loc sacru al impacarii. Toate cu pretul sacrificiului celei mai apropiate fiinte si chiar a celui care le-a inaltat.
Fiecare cultura nationala are simbolistica sa particulara, dar mitul sacrificiului care edifica si creeaza este comun si el poate deschide o poarta spre intelegerea unor comportamente cu cuprindere regionala.
In Sud-Estul Europei, protectoratele erau in trecut o maniera prin care statele mici evitau ciocniri directe, plasandu-se in umbra marilor puteri. Azi, maniera de a gestiona direct asemenea ingrijorari tinde sa devina parteneriatul.
Din acest punct de vedere, as vedea doua logici diferite ale istoriei in regiunea Sud-Estului european: una, pe care as numi-o a protectoratului belicos si cealalta, a parteneriatului democratic.
O radicalizare a conflictelor si a incompatibilitatilor a survenit incepand din secolul al XIX-lea, cand viata Europei sud-estice s-a supus logicii protectoratului belicos. Acceptat de micile natiuni si state, dornice sa supravietuiasca intr-o lume din ce in ce mai complexa, protectoratul atenua incertitudinile lor de moment, nu insa si sursele de conflict.
In timpul comunismului, aceasta logica a protectiei belicoase a fost in acelasi timp modificata si agravata. Cortina de Fier, care, dupa al doilea razboi mondial, a despartit Europa democratica de Europa lagarului socialist si parea sa devina nu doar o granita politica, militara si ideologica, ci si o limita culturala si de civilizatie, a nascut aberatii teribile, unele devenite stereotipuri mentale. De pilda, Grecia ortodoxa si Turcia musulmana, membre ale NATO si situate la limita estica si sud-estica a Europei (ba chiar si in Asia), au fost percepute drept parte a Occidentului, in vreme ce Republica Democrata Germana si Cehoslovacia, situate in plin centrul Europei, erau vazute drept parte a Estului.
Flagelul Razboiului Rece a distrus Europa, ciopartita precum fiinta in tragicul mit al lui Osiris. Intr-adevar, Republica Democrata Germana, Cehoslovacia, cat si celelalte state din Europa Centrala si de Est au intrat, fara voia lor, in zona de „protectie” comunista a Uniunii Sovietice si a trebuit sa accepte regulile ocupantului. Dar modul in care o situatie politico-militara de moment a putut modifica atat de repede si usor viziunea intelectualilor occidentali asupra unor concepte clasice ale istoriei si geografiei ne da de gandit. Si genereaza o ipoteza surprinzatoare: alinierea in mediile intelectuale se poate produce prea lesne si in sisteme democratice.
In zona sa de influenta, comunismul a cautat sa stearga diferentele culturale. Dar conflictele nu au disparut, doar au iesit de la vedere. Nici o ideologie nu poate distruge cultura nationala. Dimpotriva, tocmai structurile culturale specifice au supravietuit si au modelat rezistenta fiecarui stat comunist fata de „marele prieten si protector”, care in final a devenit dusmanul comun.
Papirologia si geologia folosesc in comun termenul de „palimpsest”. In primul caz, este vorba de un papirus pe care se stratifica texte diferite, rand pe rand scrise si sterse vreme de sute de ani; in al doilea caz, este vorba de o structura de roca ce prezerva morfologia vechilor roci supuse metamorfozelor si in care se mai pot vedea stadiile prin care acestea au  trecut. Ca intr-un asemenea palimpsest, vechile culturi s-au pastrat, in parte ascunse privirii, in timpul si in pofida ideologiei comuniste. Indaratul conflictului dintre cele doua lagare din timpul Razboiului Rece, au continuat insa sa se agraveze nenumaratele antagonisme aparent uitate, dintre marele „protector” de la Rasarit si fiecare dintre satelitii sai.
Caderea comunismului a clatinat logica protectoratului belicos fara sa o elimine definitiv. Eliberate de servitute, statele est-europene au descoperit ca pot fi partenere, atat ale statelor occidentale, cat si intre ele, in plan regional.
In relatiile cu statele occidentale primeaza actiunea politica in care angajamentele partilor se bazeaza acum pe reciprocitate. In mod aproape spontan, tarile candidate din Sud-Estul Europei au perceput   NATO nu numai ca o alianta militara, ci si ca purtatoarea unor valori politice ale lumii democratice, pe care Alianta este pregatita sa le apere atunci cand sunt atacate.
Pentru tarile ex-comuniste, vechiul protectorat statuat in cadrul Tratatului de la Varsovia, indreptat impotriva Occidentului, a lasat loc liber unui real parteneriat democratic. Romania, Bulgaria, Slovacia,  Polonia, Cehia, Slovenia, Ungaria au inceput sa actioneze nu ca tari concurente, ci ca parteneri politici, angajati intr-un dialog democratic.
S-ar putea crede ca parteneriatele bi-, tri- sau multi-laterale dintre  aceste tari sunt creatii fragile si trecatoare, care nu s-ar putea opune vechilor intolerante. Cred ca nu este chiar asa, pentru ca in aceasta noua arhitectura europeana incercam sa identificam si sa utilizam tocmai vechile strate culturale suprapuse, prea mult ignorata traditie sud-est europeana a schimburilor pacifice si a negocierii subtile intre civilizatii diferite, dar complementare.
Ca intelectual umanist nu cred in fatalismul cultural si resping  ideea ca ar exista comunitati umane predestinate conflictului, impinse, prin loteria nasterii, sa ramana izolate geografic si istoric, iar altele, in mod tot atat de accidental, sa aiba parte de prosperitate si calm.
Nu cred ca exista vreo bariera pe care dialogul sa nu o poata inlatura. Transformarile despre care am vorbit deja nu sunt efectul vreunei ideologii. Ele reprezinta mai curand rezultatul influentei institutiilor  democratice asupra culturii acestor tari.
Institutiile nu pot schimba cultura, dar pot s-o amenajeze daca ii respecta datele fundamentale si o situeaza in functie de valorile libertatii si egalitatii. De fapt, doar cultura poate schimba cultura.
Putem vorbi de o cultura a democratiei si, daca da, in ce ar consta ea?
Cum am spus la inceput, cred ca o diferenta esentiala intre culturi este data de modul in care acestea gestioneaza incertitudinea. Isi asuma ele incertitudinea, incercand sa gaseasca solutii, prin dialog? Sau incearca sa elimine incertitudinea prin dictatul religiilor sau al ideologiilor?
Comunismul pretindea ca elimina incertitudinea in numele deplinei egalitati intre oameni. De fapt, prin inregimentare politica, planificare economica si o propaganda neintrerupta care aservea mintile, comunismul a incercat sa inlocuiasca incertitudinea cu controlul total asupra individului si societatii. Imperiul comunist a devenit astfel, dupa expresia lui Vaclav Havel, un imperiu al mortii.
Cultura democratica nu neaga incertitudinea. Ea ajuta sa punem intrebari si sa folosim dialogul pentru a sustine progresul uman.
Institutiile democratice sunt intemeiate pe ideea ca nu exista un adevar absolut si nici un unic raspuns la fiecare problema. In aceste conditii, trebuie sa acceptam ca incertitudinea este o parte inevitabila a vietii.
Sigur este ca trebuie sa ne protejam impotriva riscurilor incertitudinii. Dar nu trebuie sa o facem lasand altora, respectiv “protectorilor”, grija de a ne ocroti. In loc sa ne infricosam, trebuie sa luptam; in loc sa ne ferim de incertitudine, sa o provocam.
Gestiunea incertitudinii tine de insasi esenta vietii intr-o societate deschisa. Spre deosebire de comunism, care a demonizat-o, democratia o transforma intr-un factor de progres. Acest progres este definit de aspiratia fiintei umane catre libertate, solidaritate, respect reciproc si toleranta. Ca sa gestionam incertitudini, doar dialogul, si in nici un caz forta, ne poate ajuta.
Confruntati cu incertitudinile, vom observa ca diversitatea reduce riscul mai degraba decat omogenitatea. La fel cum, in politica, apelul la puritate etnica creeaza riscuri majore, nu le reduce. Absenta incertitudinii ne-ar priva de creativitate – singura cale prin care putem provoca, modela si promova noul.
Cultura democratica poate transforma perceptia asupra natiunilor vazute exclusiv ca filiatie de sange, de limba si de credinta, in perceperea lor ca natiuni-cetatean care acorda respect drepturilor omului, diferentei si legii. Aceasta noua perceptie, toleranta si intemeiata pe lege, asigura calea unui dialog fecund intre natiuni si intre culturi, prevenind ciocnirile la frontierele, adeseori incerte, dintre civilizatii.

Sud-Estul Europei este astazi scena unei tragedii care ocupa aproape toata constiinta prezentului. El este insa si succesorul unei multimilenare istorii comune. Cele mai indepartate procese istorice care confera acestei regiuni o identitate proprie se situeaza undeva departe in cel de-al saselea mileniu i.H, cand de aici, dinspre Mediterana, Balcani si Dunare, cele mai vechi tehnici agricole, in parte preluate din Orient, in parte inventate pe loc, erau transmise pana in inima Europei. Atunci, in prima mare revolutie din istoria umanitatii, Sud-Estul Europei a fost un factor de unificare si de progres.
O asemenea experienta, repetata de multe ori in mileniile care au urmat, nu trebuie uitata, mai ales astazi, cand formula „Balcanii, butoiul de pulbere al Europei” a revenit in mod tragic in actualitatea imediata.
Socati de gropile comune din Bosnia, de chipurile ravasite ale refugiatilor albanezi din Kosovo, de craterele bombelor care lovesc Serbia, unora le-ar fi poate greu sa creada ca o lunga traditie de civilizatie a dialogului si a coabitarii armonioase s-a nascut si s-a dezvoltat aici vreme de secole. Asa a fost si in generatia parintilor nostri, cand Germania ravasita de ororile nazismului si de bombele Aliatilor amintea cu greu de cealalta fata a Germaniei, cea a lui Goethe si Beethoven. Si totusi, Germania lui Goethe a renascut mai puternica decat oricand, in vreme ce ruinele celui de-al Treilea Reich dainuie doar in memoria noastra ca un memento menit sa opreasca repetarea greselilor generatiilor trecute.
Cuprins intre Carpati, Dunare, Marea Neagra si Mediterana, Sud-Estul Europei a avut un destin aparte, atat ca arie de mare creatie culturala, cat si ca poarta de patrundere a civilizatiei mediteraneene spre  interiorul continentului european. A fost inima Imperiului Bizantin si a fost focarul de iradiere a crestinismului spre Rasaritul si Centrul Europei. Marcata apoi de expansiunea otomana, regiunea aceasta a ramas, totusi, o punte intre Occident si Orient. O punte pe care ideile si oamenii din Sud-Estul Europei au circulat in sens invers, indreptandu-se mereu spre zonele de progres si civilizatie din Occidentul in care isi recunosteau aspiratiile.
Liniile de demarcatie care au sfasiat periodic aceasta regiune sunt cicatricele unei istorii pe care marile imperii ale trecutului i-au impus-o printr-o repetata ciocnire si schimbare a granitelor. Imperiul Bizantin si Imperiul Roman, Imperiul Otoman si Imperiul Habsburgic, Rusia tarista si Germania lui Bismarck, Rusia lui Stalin si URSS au luptat (si s-au luptat) mereu, ca sa-si extinda hotarele sau macar sfera de influenta asupra Europei de Sud-Est.
La nord de Dunare, Principatele Romane au avut o istorie intrucatva diferita de cea a Balcanilor. Ca insula de latinitate intr-o mare slava, cu o populatie crestinata inca din epoca romana, ele au gravitat intre Imperiul Bizantin si Occidentul latin. Au reusit sa se opuna cu eficacitate inaintarii armatelor turcesti si sa-si pastreze autonomia in afara Imperiului Otoman. Pe teritoriul Principatelor Romane s-au nascut si s-au dezvoltat aproape toate miscarile de emancipare nationala din Sud-Estul Europei: ale grecilor, bulgarilor, sarbilor si albanezilor.
Dupa primul razboi mondial, Romania a reusit sa devina un catalizator al aliantelor politice din regiune. Ea a dezvoltat relatii foarte apropiate cu Turcia si Grecia, dar si cu Iugoslavia, Albania si Bulgaria. Romania a initiat Antanta balcanica, una din cele mai interesante, chiar daca nu foarte durabile coalitii regionale ale timpului.
Din nefericire, al doilea razboi mondial si apoi Razboiul Rece au facut ca destinul acestei regiuni sa fie din nou marcat de divizare. Sud-Estul Europei a devenit o miza aprig disputata intr-o batalie surda pentru controlul asupra coridorului egeo-adriatic. Consecintele acestei confruntari sunt astazi dureros de vizibile.
Grecia si Turcia au devenit membre ale NATO. Iugoslavia lui Tito a jucat un rol extrem de complex care a facut-o sa para un cap de pod al Occidentului in Balcani. Sub o aparenta de libertate, s-au acumulat tensiuni politice si foarte grave tensiuni interetnice.
Dupa 1990, Iugoslavia parea ca are sansa sa parcurga repede drumul catre democratie, in timp ce se contura pericolul ca Romania sa devina teatrul unor confruntari violente intre romanii majoritari si minoritatile etnice. Realitatea a contrazis aparentele. Intelegind ca tensiunile etnice din Transilvania nu proveneau dintr-o orbire sovina generalizata, ci dintr-un deficit de democratie, societatea civila din Romania, reprezentanti autorizati ai minoritatii maghiare si partidele care atunci se aflau in opozitie (si acum sunt la putere) au facut front comun pentru promovarea unei democratii autentice, care sa ofere minoritatilor garantiile necesare pentru pastrarea propriei identitati,  pentru afirmarea aspiratiilor lor in cadrul statului roman. In urma alegerilor din noiembrie 1996 din Romania, s-a creat un cadru institutionalizat pentru dialog politic intre majoritatea romana si minoritatile etnice, prin participarea reprezentantilor acestora in coalitia majoritara din Parlament si Guvern.
O solutie prin dialog, incurajata si sustinuta prin fermitatea democratica a presedintelui Havel s-a gasit si pentru problemele acute, iesite la suprafata dupa rasturnarea comunismului in Cehoslovacia. Un „divort de catifea” intre cehi si slovaci a urmat unei revolutii „de catifea”. Dupa o perioada tensionata, in urma recentelor alegeri din Slovacia, un guvern democrat a luat locul guvernarii nationaliste a lui Meciar si a asociat minoritatea maghiara la guvernarea tarii, dupa modelul inaugurat de Romania in 1996. De asemenea, guvernarea democratica a Presedintelui Stoianov in Bulgaria a determinat progrese importante in rezolvarea politica a problemelor legate de raportul dintre majoritate si minoritatile nationale.
Incercarile de a crea haos politic si confruntari violente au esuat cu atit mai repede, cu cat perspectivele integrarii in lumea democratiilor occidentale au fost mai clare. Polonia, Cehia si Ungaria au progresat mai rapid catre statutul de democratii de tip occidental, fiindca fortele democratice au fost mai puternice si mai structurate decat in alte tari din fostul bloc comunist, dar si pentru ca perspectiva integrarii lor in structurile Organizatiei Tratatului Atlanticului de Nord si ale Uniunii Europene a fost mai sigura.
Succesiunea de razboaie civile in care actuala Iugoslavie a fost antrenata de forte ultra-nationaliste a determinat blocarea reformei economice si a procesului de democratizare, izolarea si lipsa de perspectiva strategica, care si-au gasit acum o expresie disperata in proiectul de aderare la uniunea Rusia-Belarus.
Din pacate, Occidentul nu a identificat national-comunismul ca fiind principalul adversar al lumii libere. S-a intervenit prin actiuni politice si militare punctuale, fara un plan coerent de actiune care sa asigure bazele integrarii acestei regiuni in structuri unificatoare ca NATO sau Uniunea Europeana. Intr-un anume sens, conflictul din Kosovo este pentru national–comunism ultima incercare de a continua sa domine politic, chiar daca aceasta dominatie duce drept in prapastie chiar patria pe care el pretinde ca o apara.
Fara un „plan Marshall” si cu indiferenta amabila a Occidentului, Europa de Sud-Est nu-si poate rezolva problemele
Dificultatile tot mai mari cu care se confrunta reforma economica in tarile din Sud-Estul Europei si costurile ei sociale greu suportabile risca sa suscite nemultumiri crescande din partea populatiei care primeste doar riscurile, nu si avantajele economiei libere.
Planul Marshall a avut, dupa cel de-al doilea razboi mondial, meritul de a dovedi tuturor cetatenilor Europei Occidentale ca democratia nu este doar nobila, morala si superioara dictaturii, ci aducatoare de prosperitate. Un asemenea efort nu s-a facut in Sud-Estul Europei dupa 1989. Devine din ce in ce mai limpede ca situatia economica genereaza nu numai saracie, dar si mari riscuri politice. Ea alimenteaza direct cu voturi formatiunile politice anti-reformiste si national-comuniste. Atitudinea de indiferenta amabila fata de democratiile sud-est europene genereaza un sentiment de descurajare si marginalizare care este folosit si el de catre aceleasi forte ale national-comunismului. De aici si pericolul de a pierde chiar terenul castigat pana acum si de transformare a Europei de Sud-Est intr-un no man’s land speculat de mafii si forte obscure. In contextul involutiilor tragice din Iugoslavia, trebuie sa intelegem ca situatia din Balcani prezinta riscuri enorme pentru pacea si stabilitatea intregii Europe.
Sa ne imaginam un capitol de istorie posibila, dar nerealizata. Daca, cel putin dupa incheierea conflictului din Bosnia, s-ar fi facut un efort sistematic de integrare, de sustinere economica si politica a regiunii printr-un plan comprehensiv si coordonat; daca opozitia sarba ar fi fost mult mai activ sustinuta, macar dupa castigarea alegerilor locale in 1996; daca Albania nu ar fi fost lasata in cadere libera iar Romania si Slovenia ar fi fost mai aproape decat sunt astazi de statutul de membri NATO, este evident ca putem presupune ca s-ar fi gasit pana acum o solutie politica a conflictului din Kosovo si, pe un plan mai general, pentru o dezvoltare democratica a intregii regiuni.
Daca analiza sumara pe care am propus-o este corecta, concluzia ei nu poate fi decat una singura: Sud-Estul Europei poate deveni relativ curand o zona de pace, de dialog interetnic si intercultural, cu conditia unui efort concertat al statelor democratice din regiune si al democratiilor occidentale pentru reconstructia economica a acestei regiuni in intregul ei.
Acest efort presupune mai multe directii convergente pentru:
– Solutionarea prin dialog a diferitelor litigii politice din aria sud-est-europeana (problemele inca deschise dintre Grecia si Turcia sau raporturile acesteia din urma cu Uniunea Europeana) si consolidarea solutiilor deja obtinute pe calea negocierilor (raporturile dintre Fosta Republica Iugoslava a Macedoniei si statele vecine ei, de exemplu);
– Consolidarea flancului sudic al NATO, prin invitarea Romaniei, Sloveniei si Bulgariei sa devina membri ai Aliantei, precum si un program intensificat in beneficiul altor state aspirante la calitatea de membru – Albania, Fosta Republica Iugoslava a Macedoniei;
– Gestionarea procesului de integrare europeana in asa fel incat acesta sa nu creeze noi linii de demarcatie si de fractura, ci sa sustina efortul de integrare al statelor din Sud-Estul Europei;
– Consolidarea perspectivelor economice ale democratiilor stabile din regiune, cum sunt Romania si Bulgaria, prin incurajarea explicita si ferma a investitiilor occidentale, prin programe de stimulare a creditelor pe termen lung pentru dezvoltarea infrastructurii si productiei profitabile, prin mecanisme care sa evite impovararea statelor din regiune cu garantii guvernamentale;
– Un plan coerent de reconstructie economica a Iugoslaviei si de creare a bazelor unei cooperari economice in regiune incluzand infrastructuri, sistem bancar, initiative economice comune, sisteme corelate de taxare vamala, armonizarea legislatiei in domeniu; incurajarea aderarii tarilor din zona la structuri de cooperare deja existente si/sau a constituirii unor forme de cooperare proprii de tipul CEFTA, precum si sustinerea cu fonduri adecvate a initiativei de cooperare SEECI;
– Un nou rol, consolidat, al Dunarii, ca artera majora de comunicare intre Europa de Sud-Est si cea occidentala; reorganizarea Comisiei Dunarii pentru a grabi fructificarea potentialului sau intra- si extra-european, mai ales ca vector al relatiei cu Marea Neagra, zona Caspicei si Asia Centrala;
– Conectarea, prin infrastructura moderna, a axei Dunarii cu axa Baltica-Egeea, astfel incat Europa sa-si consolideze unitatea si potentialul de comunicare;
– Sustinerea sistematica a procesului de maturizare a societatii civile, incurajarea, inclusiv materiala, a colaborarii dintre organizatiile neguvernamentale din intreaga arie sud-est-europeana; incurajarea cooperarii culturale si a exprimarii identitatilor culturale specifice.
Cateva principii trebuie sa stea la baza acestei vaste operatii de reconstructie. Inainte de toate, este nevoie de cooptarea sistematica a statelor si societatilor din zona la proiectarea si implementarea programului de reconstructie, astfel incat acestea sa se simta cu adevarat parteneri in proces, sa inceteze de a mai fi doar parte a problemei si sa devina parte a solutiei. O atitudine paternalista nu are cum asigura succesul unei operatii care urmareste, in fond, sa redea pacea, speranta si demnitatea Sud-Estului european.
La fel de necesar este sa fie eliminate din start toate tentatiile hegemonice si concurentiale care ar putea submina acest proces. Concurenta dintre diversii aspiranti la hegemonie in Sud-Estul Europei este cea care a facut din aceasta regiune un „butoi cu pulbere”. Numai logica jocurilor cu castig cumulat, de tip „win-win games” poate oferi, in mileniul spre care ne indreptam, sansa unei dezvoltari armonioase. E limpede, din perspectiva noastra regionala, ca doar o cooperare armonioasa euro-atlantica are forta necesara unei asemenea operatii de anvergura. Fara initiativa si fara prezenta SUA, fara perspectiva pe care doar NATO o poate oferi stabilitatii si securitatii regionale, fara o implicare directa si sistematica a Uniunii Europene si a tuturor statelor membre, in comun, acest proiect nu poate reusi.
Nu exista o solutie germana diferita de o solutie franceza sau italiana a proiectului de reconstructie a Sud-Estului Europei. Exista doar o solutie comuna ca model de cooperare pentru o regiune care are inca o nevoie disperata de un asemenea model pozitiv. Rusia poate fi  un protagonist al acestui proiect, dar, bineinteles, nu pe temeiul unor fantasme arhaice, panslaviste sau panortodoxe, ci pe baza unei optiuni comune pentru democratie, toleranta si libera expresie a creativitatii intelectuale si culturale. Pe cat de riscanta este azi acumularea de tensiuni din aceasta zona, pe atat de benefica poate deveni energia pe care o va genera foarte curand incetarea starii conflictuale si mobilizarea resurselor pentru o constructie durabila.
Avand proaspete in memorie imaginile difuzate prin televiziune, veti spune, poate, ca va invit intr-o calatorie utopica. Dar va vorbesc, cu sinceritate, din perspectiva unei tari care la un moment dat risca sa devina si ea o Bosnie, si care, mai degraba prin propriile ei forte, a devenit azi un model pozitiv, asa cum Presedintele Clinton a apreciat in repetate randuri. Increzator intr-un efort comun al tuturor factorilor, constient de riscurile enorme ale esecului, dar si de capacitatea de regenerare pozitiva pe care colaborarea fortelor fidele valorilor libertatii, democratiei si progresului le poate mobiliza, eu cred cu fermitate in vocatia Europei de Sud-Est de a fi o zona a pacii, a prosperitatii economice si a dialogului creator intre culturi si traditii.

Ne aflam intr-o sala mica, pentru a vorbi despre unul dintre marile proiecte ale secolului 21.
Organizatorii reuniunii au acordat presedintilor tarilor participante cateva minute pentru a vorbi despre ceea ce eu cred ca va reprezenta un proiect grandios care va marca viitorul globalizarii intr-un sens pozitiv. E bine asa, pentru ca ne vom concentra asupra esentialului. Si, dupa parerea mea, esenta acestui proiect este solidaritatea pe care o creeaza in jurul lui. Marile proiecte raman in istorie nu atat prin valoarea banilor pe care ii consuma, ci prin valoarea solidaritatii pe care o stimuleaza.
De cand acest proiect a fost lansat, prin extraordinara initiativa a Presedintelui Azerbaidjanului, Haidar Aliev si a Presedintelui Georgiei, Eduard Sevarnadze, intre tarile noastre s-au refacut ori s-au creat alte relatii, iar, intre noi, ca presedinti, s-a nascut un sentiment profund de prietenie si respect reciproc.
O a doua idee pe care as vrea sa o subliniez ar fi aceea ca nu ne vom rezuma la un proiect strict economic. Componenta economica este extrem de importanta, pentru ca drumurile de orice fel sunt croite pentru a transporta marfuri sau resurse energetice necesare pentru productia altor marfuri. Ne-am propus, asadar, ca pe un Drum al Matasii, deschis acum trei milenii, sa construim, dincolo de apa marilor si a fluviilor, autostrazi, cai ferate, conducte de petrol si gaze.
Important este, in egala masura, faptul ca ne-am propus sa reinnodam relatia dintre culturi stravechi nascute si dezvoltate la intalnirea cu istoria a doua continente. Toate tarile participante la proiect au o istorie de cel putin doua mii de ani. Nici una nu face exceptie. In plus, acel drum legendar al matasurilor a unit inca si mai devreme unele dintre cele mai fabuloase civilizatii ale lumii, daca tinem seama ca el pleca din Japonia si China, pentru a ajunge in Iberia. Toate aceste mari culturi pot fi repuse intr-o noua conexiune. O conexiune sub semnul constructiei unor societati democratice, al unor societati deschise si pastratoare, in acelasi timp, ale patrimoniului lor cultural de valoare nationala si universala.
Iata ce simbolizeaza pentru noi acest efort comun, iata cum vedem noi posibile prosperitatea si pacea pe acest supercontinent al Eurasiei.
Fiind vorba despre un proiect global de o asemenea dimensiune in spatiu si de o asemenea importanta in timp, era de asteptat ca Statele Unite sa-si manifeste interesul. Initiativa domnului senator Brownback, care sustine acest proiect in Senatul Statelor Unite, prezenta unor actuali si fosti responsabili ai politicii externe americane, domnii Baker, Berger, Brzezinski, Scowcroft, si participarea multor distinsi senatori, congresmeni si specialisti la aceasta conferinta pun in lumina speranta ca vom fi alaturi si in continuare, pentru a demara acest proiect al lumii de maine.
Nici un efort nu va fi prea mare pentru a da o sansa comunicarii si prosperitatii popoarelor ce au descoperit odata Drumul Matasii si au decis astazi ca el trebuie sa renasca.

Sud-Estul Europei este astazi epicentrul unei tragedii. Toata lumea vorbeste despre razboi. A venit insa timpul sa vorbim despre cum se poate ajunge la pace si reconstructie. Nu este o sarcina usoara dar, cu toate acestea, este necesara si posibila. Romania a avut probleme interetnice. Prin propriile forte loiale democratiei si dialogului Romania a reusit sa le depaseasca definitiv. Ceea ce democratia a reusit sa infaptuiasca in Romania va reusi, cu siguranta, si in celelalte state din Europa de Sud-Est.
Pentru ca acest proces de democratizare, stabilizare si reconstructie sa fie rapid si durabil este necesara o ampla cooperare. Fara perspectiva pe care numai NATO o poate deschide in planul stabilitatii si securitatii regionale, fara prezenta Statelor Unite, fara implicarea directa si metodica a Uniunii Europene, a statelor puternic industrializate si a tuturor natiunilor europene, fara sprijinul OSCE si al Consiliului Europei, acest proiect ambitios nu ar putea sa reuseasca. El ar putea esua si daca Rusia l-ar respinge si l-ar percepe ca pe o amenintare. Dimpotriva, o Rusie democratica poate fi un actor important in cadrul acestui proiect.
Ar fi profund gresit sa rezumam situatia actuala la o confruntare militara. Exista si o confruntare economica, si o confruntare politica pentru pace si democratie in Sud-Estul Europei. Aceste batalii trebuie castigate impreuna, altfel nu va exista nici un fel de victorie. Razboiul in sine nu este niciodata o solutie.
Pacea inseamna, inainte de toate, securitate. Numai consolidarea flancului sudic al NATO, prin invitarea la aderare, cat mai curand, a Romaniei, Sloveniei si Bulgariei, poate s-o asigure pe termen lung. Este mai sigur pentru statele NATO si, de asemenea, pentru intreaga regiune ca Alianta sa fie ferm angajata in zona.
Pentru tarile noastre, care si-au asumat aceleasi riscuri ca oricare membru al Tratatului Atanticului de Nord, fara a dispune insa de garantiile si avantajele acestui statut, stabilirea unui termen de aderare undeva dincolo de anul 2002 ar fi o perspectiva nedreapta si mult prea indepartata.
Pentru democratizarea si consolidarea democratiei in tarile din Europa de Sud-Est este necesara maturizarea societatii civile, prin incurajarea, inclusiv materiala, a cooperarii intre organizatiile neguvernamentale din toata zona sud-est-europeana, incepand cu Iugoslavia. Promovarea si respectarea principiilor democratice, a statului de drept, a libertatilor si drepturilor fundamentale ale omului nu sunt posibile fara concursul activ al societatii civile.
Un plan comun trebuie sa fie totodata un plan cu caracter economic, care sa ia in considerare atat operatiunile cu caracter de urgenta, al caror scop este reconstruirea zonelor distruse, reluarea navigatiei pe Dunare si refacerea sistemului ecologic al Dunarii, dar si proiectele pe termen mediu cu scopul de a pune bazele unor dezvoltari si cooperari economice durabile. Stimulentele economice pentru zonele stabile din vecinatatea celei afectate de conflict reprezinta principalul instrument politic pentru mentinerea echilibrului zonal si convingerea tuturor tarilor din regiune ca exista modele pozitive valabile.
Pe termen lung, proiectul trebuie sa refaca, la standardele secolului 21, ansamblul complementar al economiilor din aceasta regiune, a carei vocatie de punte intre Apus si Rasarit trebuie sa fie din nou pusa in valoare.
As dori sa propun sa se analizeze posibilitatea ca, incepand din acest an, fiecare summit care va avea loc la nivelul Uniunii Europene si al Statelor Unite, summit-ul G-8 si cele ale altor organizatii internationale, sa aiba un grup de lucru consacrat monitorizarii stadiului de realizare a obiectivelor din planul de reconstructie al Europei de Sud-Est, la care sa participe reprezentanti ai tarilor din regiune. Reconstructia trebuie sa implice aceste state incepand chiar cu elaborarea si esalonarea programului. Numai in acest fel ele vor putea inceta sa fie o parte a problemei, devenind parte a solutiei.
Regiunea noastra are o lunga experienta istorica ce nu poate fi neglijata. In cursul unei indelungate istorii, ea si-a dezvoltat economii complementare si multiple legaturi comerciale. Dispunem de resurse naturale, de resurse umane inalt educate, de experti. Noi nu asteptam programe de asistenta, ci programe de parteneriat activ.
Participarea efectiva a tarilor situate in imediata vecinatate a Iugoslaviei la realizarea programului de reconstructie va diminua sentimentul de izolare al poporului sarb si va apara lumea democratica impotriva falsei afirmatii ca ar fi dorit acest razboi pentru a obtine profit economic din actiunile ulterioare de reconstructie.
O participare comuna va fi in masura sa reinvie demnitatea unei vechi si nobile civilizatii, astfel ca Sud-Estul Europei sa nu-si mai iroseasca energia in frustrari sau agresivitate distructiva. Sa-si foloseasca energia si creativitatea in construirea unui viitor de liniste, dialog si prosperitate.

Sunt onorat sa ma adresez deopotriva reprezentantilor statelor membre NATO si reprezentantilor statelor candidate, in numele Romaniei care detine presedintia onorifica a Consiliului Parteneriatului Euro-Atlantic la aceasta aniversare a unei jumatati de secol de cand Alianta a devenit scutul democratiei si libertatii in Europa.
Initiat in urma cu cinci ani, din necesitatea Aliantei de a gasi o modalitate concreta de colaborare cu statele foste comuniste, Parteneriatul pentru Pace s-a dovedit un mecanism eficient pentru imbunatatirea mediului de securitate pe continent. 25 de state, de la Baltica in Balcani si din Europa Centrala pana in Estul Asiei Centrale, s-au alaturat eforturilor NATO de creare a unui climat democratic si sigur in tarile partenere.
In acesti cinci ani am invatat ce inseamna controlul democratic asupra armatei, am invatat cat de importante sunt parlamentele in procesul de concepere a bugetelor militare nationale si a politicii de aparare. In acesti cinci ani am facut cu totii eforturi, si noi si NATO, pentru intarirea capacitatii de mentinere a pacii prin planificare, pregatire, exercitii si operatiuni comune.
Impreuna am asigurat un cadru de colaborare care ne-a permis sa construim si sa speram ca viitorul tuturor va fi mai sigur. Impreuna am muncit pentru crearea unui climat mai stabil, a unui mecanism de prevenire si de solutionare a conflictelor si de identificare a potentialelor surse de conflict.
Romania a facut eforturi importante pentru a participa la toate aceste actiuni. Tara mea, prima semnatara a Parteneriatului pentru Pace, a dorit si a reusit sa transforme esenta parteneriatului initiat de NATO intr-un sistem coerent de parteneriat si cu tarile vecine, pe plan politic, diplomatic si al relatiilor interumane. Am dezvoltat un ansamblu de raporturi privilegiate cu Ungaria, Ucraina si Republica Moldova; am constituit un sistem de acorduri tripartite – cu Ucraina si Polonia, cu Ucraina si Moldova, cu Bulgaria si Turcia, cu Bulgaria si Grecia – contribuind astfel concret si eficient la stabilitatea regiunii in care ne aflam.
Romania a dorit sa devina un generator de securitate externa bazat pe stabilitate interna si se poate prezenta astazi lumii ca un stat care progreseaza constant pe calea democratiei si a respectului dintre parteneri.
Ce asteptam de la Parteneriatul Euro-Atlantic
– Sa nu se transforme intr-o alternativa a integrarii in NATO, ci sa reprezinte un mecanism de pregatire a statelor care doresc sa devina membre ale Aliantei.
– Sa ramana cheia construirii unui spatiu stabil, sigur si unit al intregului continent.
– Sa considere dezvoltarea democratiei si securitatea tarilor partenere ca elemente esentiale ale menirii NATO in Europa.
– Sa-si intareasca continuu capacitatea de a intelege, preveni si contracara noile sfidari la adresa securitatii internationale: terorismul, proliferarea armelor de distrugere in masa, traficul de droguri, criminalitatea financiara transfrontaliera.
Intram intr-un nou secol, intr-un nou mileniu. Avem in fata noi provocari, mai dificile, mai subtile si mai greu de combatut, dar avem si arme puternice. Ele sunt democratia, prosperitatea, respectul reciproc si solidaritatea. Sub semnul acestor valori intelege Romania sa se alature celor care, in urma cu 50 de ani, au transformat experienta de razboi si spiritul distructiv al trecutului in cooperare si solidaritate europeana.

O idee care m-a preocupat constant ca un imperativ care trebuie sa ne defineasca viitorul se refera la necesitatea unei constructii durabile si de perspectiva printr-o politica nationala de promovare a unui nou tip de societate, societatea informationala. In multe manifestari prestigioase, atat in tara cat si in strainatate, am subliniat ca este o optiune ambitioasa pentru Romania, dar si  singura posibila.
Romania are parte nu numai de proiecte frumoase, ci si de o baza reala pentru aceste proiecte. Cea de-a VIII-a editie a Expozitiei si Conferintei Specializate pentru Tehnologia Informatiei, Comunicatii si Birotica – CERF ’99 confirma acest potential. Spun acest lucru pentru ca, inainte de a fi o noua expozitie, in sensul ei consacrat, CERF a devenit o cale deschisa spre informare si comunicare, singura care ne poate face contemporani cu o realitate istorica pentru care am optat decisiv din perspectiva evolutiilor globale ale lumii moderne.
Intelegem astazi ca a incerca sa refacem drumul clasic de dezvoltare a societatilor industriale nu inseamna decat a conserva sau chiar a adanci decalajele care ne separa de aceste societati.
Calculatorul, ca instrument de comunicare si de progres, nu mai reprezinta de mult un lux sau o excentricitate a societatilor prospere. Apropierea oamenilor de calculatoare si utilizarea acestora in tot mai multe domenii de activitate constituie una din primele cerinte pentru crearea unei societati moderne, bazata pe informatie.
Romania nu se poate sustrage acestei tendinte. De altfel,  evolutia pietei demonstreaza ca orientarea catre societatea bazata pe informatie castiga teren. Este o directie fireasca, iar printr-o sustinere necesara din partea puterii politice, ea impulsioneaza transformarea societatii.
Pe de alta parte, nu putem omite faptul ca trecerea la o societate bazata pe informatie impune existenta unor infrastructuri informationale performante. Incercand sa raspundem cat mai prompt acestei necesitati stringente, am avut recent, la Palatul Cotroceni, o discutie foarte serioasa cu reprezentantii administratiei publice, ai firmelor si ai asociatiilor de profil, in vederea conturarii unui plan strategic de atragere a industriei in realizarea obiectivelor de infrastructura prioritare.
Fara indoiala ca asteptarile industriei fata de factorii politici sunt mari, dar in egala masura, pot spune ca si asteptarile administratiei publice sunt la fel de mari fata de o industrie care are un potential consistent pentru a deveni motorul transformarii economiei romanesti.
Toate acestea nu se pot face in afara dezvoltarii mediului de afaceri in domeniul tehnologiei informatiei si comunicatiilor in Romania, care sa duca la o dezvoltare a productiei de software in general. Aceasta noua piata incepe sa ia amploare: companiile si tendintele de afaceri in domeniu sunt in plina expansiune.

Vreau sa aduc nu multumiri, ci omagiul meu celor care lucreaza in industria romaneasca de software, celor care au reusit in ciuda tuturor dificultatilor, construind acum infrastructura viitorului pe care Romania il merita.
Cred, din tot sufletul si cu toata convingerea, ca acesta este drumul Romaniei. Calea este deschisa, infrastructura este in constructie, constructorii sunt de calitate si au reusit sa demonstreze ce stiu si ce vor. Ar fi minunat ca fiecare om politic din Romania sa aiba in servieta un laptop, precum, odinioara, soldatii lui Napoleon purtau in ranita un virtual baston de maresal. Si, de asemenea, mi s-ar parea important ca parlamentarii, ca alesi ai natiunii, sa fie factori de diseminare a tehno-logiilor viitorului in toate localitatile pe care le reprezinta.
In productia de software, cea mai mare „valoare adaugata” este valoarea inteligentei romanesti. Astazi, Romania depune inca eforturi mari, pe care le platim cu totii, pentru a insanatosi o economie diversificata aberant si, in mare masura, bolnava. Pentru ca suntem presati de timp si privatizarea nu poate atrage preponderent capital autohton, suntem nevoiti sa vindem intreprinderile celor care pot oferi mijloace financiare si un management corespunzator redresarii. Acceptam asadar ca produse fabricate in Romania sa se vanda sub marcile unor companii straine. Nu putem insa renunta la marcile romanesti, la marca inteligentei romanesti. Pe aceasta marca a inteligentei romanesti se bazeaza industria de software si viitorul tinerilor pe care ii sarbatorim si ii premiem astazi.
Sunt emotionat si va multumesc inca o data pentru diploma si titlul de presedinte de onoare al Asociatiei Nationale a Industriei de Software, pe care mi le-ati conferit astazi. Ca profesor si fost rector, sunt mandru ca Universitatea Bucuresti si Politehnica din Bucuresti au reusit sa se impuna intr-o competitie mondiala de informatica, atat de prestigioasa prin dificultatea si performantele ei. Ea este de fapt competitia viitorului.
Se stie ca marile universitati, dar mai ales universitatile americane, ofera conditii exceptionale pentru a atrage tineri de valoare. Cu prilejul unei conferinte pe care am tinut-o acum cateva zile la Universitatea Harvard, am avut ocazia sa intalnesc chiar echipa care castigase pentru Harvard un premiu national american. Dintre cei trei componenti ai echipei, doi erau romani. Am avut ocazia sa cunosc si alti studenti romani care, in Statele Unite, s-au clasat pe primele locuri in diferite tipuri de concursuri de matematica si informatica. Acestea sunt lucruri care ne fac sa plecam capul cu respect si sa-l ridicam apoi cu mandrie.
Ca profesor, spuneam de multe ori studentilor mei: „Profesorul va deschide doar usa, voi trebuie sa treceti prin ea”. Acum sunt sigur ca Romania se afla pe maini bune, pentru ca dumneavoastra ati trecut prin aceasta usa a performantei si ne asteptati pe toti ceilalti sa va ajungem din urma.

Vizita pe care o incepeti astazi este perceputa pretutindeni ca un eveniment istoric. Ea are o dimensiune simbolica de prim ordin consolidand speranta unitatii noastre crestine. Numai Dumnezeu cunoaste, acum, roadele pe care comuniunea interecleziala, deocamdata intrezarita, le va oferi, candva, tuturor. Putem insa admite de pe acum ideea ca, prin consecintele lor, conflictele religioase din Vestul si Estul continentului sunt cele mai rusinoase exemple de dizarmonie europeana. Diferentele economice, prapastiile ideologice, contrastele culturale au cauze umane si explicatii profane. Dezbinarile intre crestini nu pot fi justificate si nici macar explicate, pentru ca ele se opun vointei divine exprimate de Domnul nostru Iisus Hristos. Este limpede ca Bisericile crestine au, cu atat mai mult acum, in pragul noului mileniu, datoria de a-si purifica memoria si de a cauta impreuna sursele apostolice ale unitatii lor originare. Daca acest ideal va fi realizat, constructia europeana va avea din nou un suflet. Nu este vorba despre o metafora sau de sacrificarea pragmatismului politico-economic in favoarea unui entuziasm psihologic gratuit. Am in vedere urgenta de a reumaniza viata politica, practica relatiilor internationale si exercitarea drepturilor fiecarei persoane in contextul unui crestinism viu, plural si capabil de noi imbogatiri spirituale. Crestinismul nu este un muzeu, ci un liant spiritual fara de care intelegerea trecutului, organizarea prezentului si configurarea unui viitor vrednic de vocatia ultima a omenirii nu pot fi concepute.
Vizita cu care Sanctitatea Voastra onoreaza intregul popor roman ilustreaza triumful spiritului evanghelic asupra prejudecatilor ostile pe care istoria le-a intretinut spre paguba Bisericii.
Am convingerea ca Sanctitatea Voastra a contribuit in chip providential la prabusirea comunismului pe care, ca fiu al Poloniei, L-a cunoscut nemijlocit. Stim ca, inca din secolul trecut, Biserica Catolica a condamnat marxismul, comunismul real si mai apoi chiar pe cei care, inselati sau intimidati, au aderat la aceasta doctrina politica atee. Ingaduiti-mi sa cred ca, in spiritul Conciliului II Vatican, Sanctitatea Voastra nu a privit comunismul ca pe un dusman exterior, ci mai degraba ca pe o maladie spirituala care poate fi depasita prin afirmarea  marilor principii crestine. Nu a fost nevoie de un asediu, ci de o convertire a inimilor. Ati reusit sa insuflati aceasta mutatie launtrica tuturor natiunilor captive in spatele atator ziduri vazute sau nu.
Actiunea Sfantului Scaun nu a provocat razboaie, ci a indeplinit, in acei ani tulburi, un binefacator ritual de exorcizare. Iata de ce putem spune ca sistemul comunist nu a pierdut o lupta, ci si-a atins pur si simplu limitele, dizolvandu-se in confruntarea cu umanitatea esentiala a invataturilor evanghelice.
Urmarile lui continua insa. In imediata noastra vecinatate se poarta un razboi devastator. De fapt, orice razboi, indiferent pe ce continent s-ar desfasura, are loc in apropierea noastra. In calitate de fii ai lui Dumnezeu ne simtim raspunzatori pentru fiecare viata intrerupta violent, pentru fiecare incalcare a libertatii si demnitatii omului. Nu putem asista nepasatori atunci cand oamenii sunt alungati din casele lor, cand casele altor oameni sunt distruse de bombe, cand numarul mortilor si ranitilor creste din zi in zi. In calitate de crestini suferim cu totii alaturi de sarbii si de albanezii care sufera acum.
Stiti, desigur, Sfinte Parinte, ca majoritatea romanilor sunt fii ai Bisericii Ortodoxe, dar exista la noi si o consistenta comunitate de credinciosi catolici care apartin ritului latin sau aceluia bizantin. Legile statului nu fac nici o deosebire intre unii si ceilalti. Cu totii sunt cetateni liberi, cu drepturi egale, care inteleg sa sprijine, prin competenta lor devotata, refacerea morala si propasirea societatii romanesti. Intre majoritatea ortodoxa si minoritatea catolica au existat motive de tensiuni pe care nu le ignoram. Sunt convins ca dialogul si sentimentul superior al interesului national vor izbuti sa aplaneze cat mai grabnic litigiile si aprecierile divergente.
Reconcilierea este posibila pentru ca Bisericile din Romania poseda o experienta ecumenica verificata. Reconcilierea este totodata necesara, pentru ca pe ea se va sprijini pacea sociala, bunavointa si spiritul de sacrificiu de care Romania are nevoie pentru a iesi la liman. Vizita Sanctitatii Voastre va impulsiona acest proces, conferindu-i o dimensiune imperativa si responsabila.
Ilustrul Vostru predecesor, Papa Paul al VI-lea vorbea despre catolicism si ortodoxie ca despre cei doi plamani ai Europei. Pentru prima oara acestia respira impreuna aerul normalitatii fraterne si al sperantei comune. Fie ca aceasta experienta sa devina traditie, spre folosul tuturor credinciosilor intru Iisus Hristos!
Urez Sanctitatii Voastre bun venit pe pamantul Romaniei si, in numele tuturor fiilor acestei natiuni, cer Sanctitatii Voastre binecuvantarea apostolica sub semnul careia ne bucuram sa va primim.

Ma simt deosebit de onorat sa salut prezenta Sanctitatii Sale Papa Ioan Paul al II-lea in acest palat romanesc incarcat de istorie. El pastreaza amintirea unor dregatori intelepti si invatati, parte din ei formati in Universitatea din Padova. Ei au conectat in secolul al XVII-lea experienta noastra la cea a Occidentului.
Pamantul apostolic al Romaniei de azi a pastrat cu sfintenie atestarea celui dintai mileniu de viata crestina, tot asa cum limba si cultura romanilor au pastrat pana azi dovada incontestabila a faptului ca, odata cu Roma si inaintea Bizantului, crestinismul a fost pentru vecie absorbit in mintea si sufletul traitorilor intre Carpati, Dunare si Pont, in mod firesc, ca o componenta definitorie a felului lor de a fi in lume.
Toate aceste urme sunt casa noastra, reprezinta un spatiu bine definit de valori culturale, morale, religioase; constituie rodul muncii si al creativitatii poporului roman. Ele sunt, laolalta, patria noastra, un colt de pamant anume, de unde se vede „lumea intreaga si cerul care se arcuieste deasupra ei”, aceeasi lume si acelasi cer, invocate de Sanctitatea Sa in poemul sau Gandind patria.
Cu sase ani in urma, cand Sanctitatea Voastra ati avut bunavointa de a ma primi in audienta la Vatican, in calitate de rector al Universitatii Bucuresti, ati evocat contributia culturala a romanilor la patrimoniul european. Un popor latin in vesmant bizantin, spuneati atunci, asa cum poporul polonez este un popor slav in haina latina. Un mod unic si sintetizator al fiecaruia dintre popoarele noastre de a  apartine Europei si de a construi, impreuna, unitatea ei.
Suntem totodata un popor doritor sa traiasca in respectul deplin al drepturilor omului. Ale persoanei responsabile care actioneaza impreuna cu celelalte intr-o solidaritate creatoare.
Ca fiu al poporului polonez, stiti ca experienta pe care romanii au  traversat-o sub regimul comunist a fost, asa cum obisnuiti sa spuneti, „o pedagogie a suferintei”. Ma aflu printre cei, deloc putini la numar, care ne-am intrebat ce sens a avut aceasta suferinta. Sunt printre cei, sper, nu putini, care ne-am raspuns ca aceasta experienta a avut un sens profund, atat personal cat si comunitar. Umanitatea noastra nu a iesit diminuata din suferinta, ci imbogatita, innobilata. Ingaduiti-mi sa-mi afirm convingerea ca am invatat ceva din aceasta pedagogie, ceva ce sper ca nimeni nu ne poate smulge: ca drumul libertatii este cel al adevarului. Marturisesc ca este un drum pe care nu l-as numi doar greu, ci si dramatic.
Oare nu tot ceea ce implica in mod profund libertatea fiecaruia in parte este o experienta dramatica? Si oare riscurile nu sunt o punere la incercare, ce ne-a facut sa crestem in credinta si dragoste crestineasca?
Schimbarile din Europa de Est au fost rezultanta a nenumarate fapte de curaj, de credinta si de inalta spiritualitate pe care semeni de-ai nostri, stiuti si nestiuti, le-au savarsit din credinta in Dumnezeu si iubire de oameni. Pentru toti acestia, intronarea Sanctitatii Voastre in scaunul Sfantului Petru a fost un act esential pentru eliberarea de sub dictatura atee a comunismului.
Am putea noi oare sa nu banuim, in toata aceasta inlantuire de vointe, de pietate, de rasturnari neasteptate, si o vointa aflata deasupra slabelor noastre puteri omenesti? Am putea oare intelege pana la capat miracolul eliberarii popoarelor din Europa rasariteana, dimpreuna cu toate urmarile lor, ilustru simbolizate azi de prezenta Sanctitatii Voastre, fara un sprijin divin?
Credinta mea, Sanctitate, este ca si azi suntem aici prin voia lui Dumnezeu, careia vointa de bine a ierarhilor celor doua Biserici si vointa de bine a poporului roman i s-au adecvat in numele sperantei de mai bine. In numele acestei sperante doresc sa aduc multumirile mele Sfantului Sinod al Bisericii Ortodoxe, Preafericitului Parinte Teoctist si colaboratorilor sai, precum si tuturor celor din preajma Sanctitatii Voastre, pentru eforturile pe care nu le-au precupetit, astfel  ca aceasta vizita mult asteptata sa devina o realitate.
Tot in acelasi spirit de gratitudine, as vrea sa multumesc si Congregatiei Sant Egidio, care a organizat anul trecut in Romania o mare adunare ecumenica, pregatind si in acest fel terenul rodnic al prezentei Sanctitatii Voastre in Romania.
Multumesc reprezentantilor Bisericii romano-catolice si ai Bisericii greco-catolice pentru stradaniile lor, pentru intelegerea lor si pentru statornicia lor, precum si reprezentantilor celorlalte culte din Romania, prezenti aici.
Sanctitatea Voastra ne ofera bucuria de a impartasi astazi cu noi un destin. Cu atentia speciala pe care o acordati semnelor timpului, ne faceti sa-l privim cu ochii demnitatii. Lectia pe care am invatat-o toti de la Sanctitatea Voastra este ca omul nu se poate implini decat cautandu-se in ceilalti si iubind destinul celor din jur ca pe propriul sau destin. Acesta se cuvine sa fie temeiul oricarui proiect personal, al oricarui proiect social. Sanctitatea Voastra a demonstrat ca un crestin al zilelor noastre nu traieste intors cu fata spre trecut, este un om in actiune  si un misionar al viitorului ce mizeaza pe un adevar care locuieste in mijlocul nostru.
Din prima zi a pontificatului Vostru ati spus pretutindeni si fiecaruia in parte: „Nu va temeti!”. Noi, romanii, am reusit sa ne invingem frica de dictatura. Am depasit si toate temerile istorice si traditionale care ar fi putut impiedica vizita Voastra.
Dumnezeu ne-a harazit sa traim astazi un moment de rascruce, de care suntem inca poate prea aproape pentru a-i evalua adevarata importanta. Se spune ca judecata asupra istoriei cere o anumita perspectiva. Uneori, cand te afli chiar acolo unde se face istoria, nu ai ragazul de a-ti da seama de unicitatea clipei pe care o traiesti.
Prezenta Sanctitatii Voastre in Romania inchide un mileniu de dureroasa separatie si inaugureaza istoria unei dorite reconcilieri. Suntem pe buna dreptate mandri de faptul ca prima piatra a acestei constructii diplomatice si spirituale este asezata aici, in capitala unei tari care apartine Europei prin cultura sa, prin optiunile democratice, prin adancimea radacinilor sale crestine.
Romania pretuieste cu respect si bucurie faptul de a fi gazda primei vizite oficiale intr-o tara majoritar ortodoxa a celui dintai Mare Pontif al Romei si sef al statului Vatican care zideste acest pod mult asteptat intre cele doua parti ale ecumeniei crestine. Ne exprimam increderea ca asemenea poduri de reconciliere si concordie vor fi zidite si cu celelalte Biserici Ortodoxe din Rasaritul Europei spre binele si pacea pentru care ne rugam, impreuna, Tatalui nostru ceresc.

Autoritatile statului roman, in numele carora am onoarea sa adresez aceste cuvinte la plecarea Sanctitatii Voastre, se bucura nespus de faptul ca au putut inlesni un eveniment de o insemnatate ecumenica istorica. Alaturi de acest mesaj de fraterna solidaritate, dimpreuna cu caracterul pastoral al vizitei Sanctitatii Voastre, nici componenta politica a acestei vizite nu a fost mai putin importanta. Am dat insa intaietate, asa cum se cuvenea, componentei inalt spirituale a prezentei celui dintai Mare Pontif al Romei intr-o tara din cealalta jumatate a oikumenei crestine.
Sanctitatea Voastra a avut prilejul de a recunoaste, in reprezentantii institutiilor fundamentale ale democratiei romanesti care au tinut sa va aduca omagiul lor, spirite inrudite, deschise constructiei unei identitati comune in diversitate a continentului european, ale carei valori le impartasim cu totii. Ati putut observa direct spiritul de dialog si de respect al romanilor. Am convingerea ca Va intoarceti la Roma cu increderea deplina, a mintii si a inimii deopotriva, ca acest pamant, pe care ati avut inspiratia de a-l numi facator de pace, doreste si poate sa-si asume cu deplina responsabilitate vocatia de punte intre Occident si Orient, de generator de cordialitate si de buna intelegere. Ati confirmat, prin prezenta Voastra aici, aceasta vocatie si ne-ati dat forta din forta spiritului Vostru pentru a o duce mai departe.
Cele trei zile cat Sanctitatea Voastra s-a aflat in mijlocul nostru au dat prilejul Sanctitatii Voastre si fidelilor Vostri colaboratori sa cunoasteti nemijlocit insusi sufletul poporului roman, intelepciunea ierarhilor, vointa nestramutata de bine a conducatorilor, dar mai cu seama bucuria intensa si plina de asteptare cu care Sanctitatea Voastra a fost intampinata de catre cetatenii acestei tari.
Romanii au asteptat de la Sanctitatea Voastra binecuvantarea si au fost fericiti sa o primeasca. Ei Va roaga, acum, sa duceti tuturor popoarelor Europei gandul lor bun, de pace si fratie. Fiti, Sanctitate, mesagerul nostru privilegiat, pentru a spune Europei si lumii ca, in jurul Carpatilor si la Dunare, traieste un popor crestin cu blandete, pacific cu intelepciune, fratern cu speranta de mai bine si care se straduieste sa-si adune puterile pentru a iesi la liman. Acesta va fi, alaturi de binecuvantarea Voastra, un dar pe care Sanctitatea Voastra il va fi adus Romaniei.
Am ascultat in aceste zile vocile a sute si sute de romani de toate confesiunile. Si Sanctitatea Voastra le-a ascultat sau macar a putut citi in priviri bucuria si veneratia. Toate aceste voci, fara exceptie, au spus, fiecare in felul ei, ca venirea Sanctitatii Voastre in Romania este un semn al unor vremi noi, de unitate a tuturor romanilor, de inseninare si pace pentru partea noastra de lume.
Faptul ca mesajul Sanctitatii Voastre a fost atat de profund inteles de poporul roman reprezinta cea mai buna garantie a faptului ca tot ce s-a cladit in aceste zile va dura in timp si va creste in inimile oamenilor.
Ati spus ieri ca am pasit impreuna un prag al sperantei. Speram, si fagaduim, dinspre partea noastra, sa ducem mai departe lucrarea acestor fericite zile, pentru ca, dincolo de acest prag, lacasul de buna intelegere si prietenie, ale carui temelii s-au pus acum, sa devina, ca in parabola evanghelica, o casa zidita pe o stanca a credintei si a statorniciei. Avem incredintarea ca Va vom simti mereu alaturi in aceasta incercare.
Plecarea Sanctitatii Voastre nu este o despartire, caci darurile Voastre raman cu noi. Ati adus tuturor romanilor o primenire a sufletelor, o adanca inseninare.
V-ati rugat impreuna cu noi in locuri unde, in anii ’80, romanii au fost zguduiti vazand cum li se naruie caminele si lacasurile de rugaciune. Ati inchinat acolo un gand plin de pietate tuturor acelora dintre noi care au suferit, tuturor celor care sunt azi in suferinta. Ne-ati dat incredere in propriile forte si in propriul destin. Acest elan de speranta pe care Vi-l datoram va ramane de-a pururi prezent in amintirea si in inimile noastre. Ati adus romanilor pacea inimii si credinta ca nu ii veti uita in rugile Voastre.
Mergeti in pace, Sanctitatea Voastra. Noi nu Va vom uita.

Aruncam astazi o punte trainica peste timp, reinviind pentru noi, cei de azi, valori fundamentale pe care le-au cultivat cu stradanie inaintasii nostri.
Un mare politolog al secolului, Friedrik Hayek, spunea ca o societate care nu recunoaste faptul ca fiecare om crede in valori pe care le urmeaza este o societate care nu respecta demnitatea persoanei si deci nu poate fi o societate libera. Noi, astazi, prin instituirea acestei zile a Ordinului Steaua Romaniei, recunoastem oficial, ca stat, meritele unor oameni care cred in valori si care si-au dedicat viata acestei credinte. Facem inca un pas necesar catre o societate libera, in care statul se inclina in fata cetateanului exemplar.
Multa vreme dupa despartirea de comunism, Romania nu a beneficiat de un sistem national de ordine si distinctii. Legea care repune in vigoare Ordinul Steaua Romaniei umple, in sfarsit, acest gol.
Fiecare stat suveran are patru simboluri nationale: stema, drapelul, imnul si sistemul ordinelor sale. In momentul in care a inceput constituirea statului roman modern, prin dubla alegere a lui Alexandru Ioan Cuza ca domnitor in Moldova si Tara Romaneasca, a inceput si lupta acestuia pentru a castiga, in numele Principatelor Unite, drepturi specifice statelor suverane. Prima initiativa a domnitorului in acest sens, inca din primavara anului 1860, a privit instituirea unui Ordin national. Din pacate, opozitia puterilor suzerane a impiedicat cativa ani punerea in practica a acestui gand.
In acest context, nu este lipsit de semnificatii faptul ca prima lege votata de Parlament, imediat dupa proclamarea Independentei de stat, la 10 mai 1877, este cea prin care se instituie primul Ordin romanesc, numit Steaua Romaniei. Acest Ordin gandit de Cuza si nascut sub domnia lui Carol I, renaste astazi.
Vreme de decenii, Ordinul Steaua Romaniei a fost decoratia care a rasplatit atat meritele marilor oameni publici, cat si faptele marilor militari ai natiunii, meritele celor care au creat statul roman suveran si au vegheat cu jertfe la mentinerea si intarirea lui.
Au fost decorati cu acest ordin Ion C. Bratianu, Ionel I. C. Bratianu, Mihail Kogalniceanu, P.P. Carp, Nicolae Iorga, Vaida Voievod, Iuliu Maniu, maresalii Averescu si Prezan, generalii Manu, Eremia Grigorescu, Anghelescu si multe alte personalitati ilustre ale istoriei noastre. Pe langa politicieni si militari, Ordinul a distins si pe cei mai ilustri carturari si magistrati, pe toti cei care au contribuit la dezvoltarea tarii ca cetateni exemplari. Comunistii au abrogat acest Ordin imediat dupa abdicarea Regelui Mihai care, in baza legii din 1877, era si capul Ordinului Steaua Romaniei.
Astazi, la 122 de ani de la prima sa instituire, participam la momentul istoric al repunerii in vigoare a celui mai vechi si mai important Ordin romanesc. Potrivit legii si in deplin consens cu morala care sta la baza constituirii acestui Ordin, celor care, in urma cu decenii, au fost decorati cu insemne civile sau militare, li se confera astazi un grad in plus fata de cel care le fusese acordat initial. Este o modesta recompensa pentru prejudiciul moral pe care acesti oameni l-au avut de suportat in acea lunga perioada cand nu au avut dreptul sa poarte insemnele Ordinului si sa fie recunoscuti drept membri ai lui. Prin acest demers, statul roman isi demonstreaza vointa ca meritele cetatenilor sai sa fie recunoscute cum se cuvine. Moralitatea, competenta, sacrificiul si devotamentul nu trec neobservate, ci, dimpotriva, sunt oferite ca exemplu intregii societati.
Membrii Ordinului Steaua Romaniei prezenti la aceasta manifestare merita fiecare in parte recunostinta noastra. Ne plecam cu respect in fata celor care au promovat valorile fundamentale pe care se inteme-iaza independenta, suveranitatea si unitatea Romaniei, drepturile si libertatile cetatenilor sai.

Lansarea unui program national de educatie este oricand si oriunde un eveniment crucial in viata unei societati. Pentru ca secole de istorie au consacrat un adevar care astazi a devenit si mai pregnant: educatia reprezinta epicentrul evolutiei umane. Progresul si dezvoltarea nu sunt fenomene care apar sub semnul hazardului. Ele vin dintr-un viitor gandit, dintr-o proiectie a oamenilor, care le fac posibile prin inteligenta, prin educatie, prin profesionalism. La acest sfarsit de secol si mileniu, definit printr-o explozie informationala fara precedent, educatia constituie un factor si o sursa de progres, poate chiar principala sursa de dezvoltare a societatii.
Suntem cu totii martori, mai mult sau mai putin constienti, ai unui proces de informatizare si globalizare care va modela societatea viitorului. A te limita la ipostaza de martor echivaleaza cu o forma de izolare la fel de periculoasa ca acel cosmar al vietii „dincolo de zid”, pe care l-am trait in timpul Razboiului Rece.
A fi contemporani cu realitatile timpului nostru presupune o schimbare de accent dinspre resursele materiale traditionale spre cele umane inalt educate. Cine nu intelege acest lucru pierde drumul dezvoltarii. Societatea informationala inseamna participare activa si interactiva la marea aventura a cunosterii si a schimbului de valori. Ea reprezinta, mai intai de toate, un act integrator si civilizator. Un tanar educat in spiritul valorilor modernitatii, un tanar care are acces la computer si internet nu va mai fi victima manipularilor sau a tentatiilor extremiste. El nu se mai simte izolat sau exclus. El are acces la cultura si civilizatie, iar informatia la zi ii da certitudinea reusitei si in plan profesional.
Programul educational are nevoie nu numai de bune intentii, dar si de fapte. Ele nu apar, din pacate, atat de rapid si atat de consistent cum am dori. Invatamantul nu este inca un domeniu care sa beneficieze de generozitate financiara. Nici la noi, nici in alte societati. Dar, sigur, conteaza foarte mult si care este dimensiunea resurselor de finantare pe care o societate poate sa o dirijeze spre educatie.
Limitarile bugetare sunt cele care astazi, in tara noastra, continua sa amputeze salarii, sa restranga dotarile din scoli si universitati la un nivel evident neperformant. Desigur, aceste dificultati nu sunt consecinta unei politici premeditate fata de invatamant. Ele vin din lipsa de performanta a sectorului economic, din lipsa lui de sanatate, din putinul pe care el poate sa-l genereze ca resurse pentru dezvoltarea societatii. In aceste conditii si astfel judecate, eforturile bugetare trebuie privite cu intelegerea starii de necesitate pe care o traversam. Dincolo de aceste eforturi, avem nevoie de angajarea fiecaruia dintre noi in acest proces de renastere a invatamantului romanesc.
Nu se poate duce pana la capat nici un program, oricat de bun (si chiar oricat de finantat) ar fi el, daca acesta nu se bucura de sustinerea celor pentru care este pregatit, a profesorilor, a studentilor, a elevilor, a celor care lucreaza in cercetare. Atunci cand exista valori, idei si un management eficient, atunci cand reusim sa fim solidari in demersurile noastre, putem fi autorii unor constructii functionabile si durabile.
Programul national de educatie lansat astazi, inseamna mai mult decat o oferta punctuala pentru viitorul invatamantului nostru. Intr-un moment de rascruce pentru destinul acestuia, se regasesc acum, intr-un proiect comun, institutii ale administratiei centrale si locale si organizatii neguvernamentale care reunesc resurse umane de anvergura. Si ceea ce trebuie subliniat este faptul ca el a fost initiat si conceput de oameni care lucreaza ei insisi in invatamant.
Realizarea programului va demonstra ca invatamantul nu este un domeniu al abordarilor secventiale, ci un bun comun fata de care avem cu totii responsabilitati. Nu intamplator acest proiect angreneaza oameni care s-au unit sub semnul unei aliante pentru renastere. Educatia este si va ramane o prioritate nationala, iar renasterea ei este posibila doar printr-o astfel de solidaritate.
Programul „Romania – Educational” reprezinta un raspuns concret si convingator la nenumarate intrebari, astfel ca, prin cele 60 de programe subsidiare, se acopera practic intregul spatiu educational. Sunt convins ca, in perspectiva, programele de organizare a Centrului natio-nal pentru dezvoltare educationala, a Targului „Oferta Educationala”, ca si infiintarea Fondului de Dezvoltare Educationala, vor crea structuri viabile pentru intregirea si concretizarea acestui ambitios proiect national.
Patronajul Presedintiei si prezenta mea la acest eveniment nu sunt deloc formale. Viata mea a insemnat o permanenta implicare in lumea educatiei, in care n-as putea sa spun ca ma voi intoarce, pentru ca in fond nu am plecat niciodata. Ca Presedinte sunt astazi cu atat mai constient de raspunderea statului fata de destinele invatamantului romanesc, creator fundamental al societatii de maine.

Prezenta la Bucuresti a numeroase personalitati din conducerea organizatiilor Salvati Copiii din 21 de tari imi ofera ocazia fericita de a-l saluta, printre noi, pe reprezentantul special al Secretarului General al Organizatiei Natiunilor Unite.
Folosesc aceasta ocazie pentru a felicita Alianta Internationala Salvati Copiii pentru a 80-a aniversare, ca si pe toti cei care sarbatorim astazi implinirea a zece ani de la adoptarea Conventiei Drepturilor Copilului.
Este de domeniul evidentei faptul ca, in orice societate, caracterul democratic sau totalitar al sistemului se rasfrange asupra functionarii tuturor segmentelor acestei societati. In Romania, noi am trait intr-un sistem totalitar si am constatat ca, dupa cincizeci de ani de comunism, multe dintre mecanismele sociale devenisera automatisme. In Romania post-comunista, reconstructia si, mai ales, constientizarea drepturilor omului a fost insotita de lupta pentru drepturile copiilor. Aceasta lupta de sensibilizare a oamenilor la insusi viitorul lor, si in care organizatia Salvati Copiii a avut un rol central, a fost unul dintre primele obiective ale procesului de democratizare a societatii noastre. Poate mai putin spectaculoasa ca libertatea presei sau alegerile libere, dar nu mai putin importanta. Trebuie sa recunosc cu toata sinceritatea ca, desi s-a facut mult pentru drepturile copilului, situatia actuala este departe de a fi imbucuratoare. Daca multe din efectele mostenirii comuniste au fost suprimate sau restranse, au aparut, in schimb, alte efecte, ale recesiunii economice, ale dificultatilor tranzitiei, cu impact direct asupra situatiei copiilor.
Situatia copiilor strazii si cea a copiilor fara identitate, abandonati in maternitati, sunt probleme stringente care impun o rezolvare.
Trebuie avut in vedere si aspectul dinamic al problemelor: peste cativa ani, copiii strazii vor deveni adulti a caror integrare sociala va fi mult mai dificila. Un alt fenomen, de asemenea extrem de grav, este  folosirea ilegala a muncii acestor copii.
Acestor probleme le lipseste, deocamdata, un raspuns pe masura. Si un asemenea raspuns nu va putea fi dat fara o actiune concertata a institutiilor de stat, a administratiei centrale si locale, a organizatiilor neguvernamentale si, in general, a societatii civile.
Sunt informat cu regularitate despre programele si proiectele initiate in acest domeniu, inclusiv despre cele ale Organizatiei „Salvati Copiii” din Romania. Aceste programe trebuie sprijinite si mediatizate.
Din nefericire, in proximitatea Romaniei se desfasoara un conflict sangeros in care orbirea etnica a alungat sute de mii de oameni, a distrus o intreaga tara si a afectat grav, fizic si psihic, copiii din zona.
Romania, care s-a pronuntat ferm pentru incetarea cat mai grabnica a conflictului, a inceput sa primeasca refugiati din Kosovo. Printre acestia se estimeaza ca vor fi 1500 de copii. In colaborare cu Ministerul de Interne si cu Inaltul Comisariat al Natiunilor Unite pentru Refugiati, Organizatia „Salvati Copiii” s-a implicat, cu sprijin din Suedia si Marea Britanie, in protectia acestor copii. Ocrotindu-i acum, in vreme de razboi, dorim sa-i revedem in familiile lor, in timp de pace.

Primariile si consiliile locale au un rol de o importanta cu totul speciala intr-o perioada in care unul dintre obiectivele reformei din Romania este descentralizarea. Iar atunci cand este vorba despre cel mai mare si cel mai important oras din tara, acest rol devine esential atat pentru viata celor doua milioane de locuitori ai sai, cat si pentru Romania, in ansamblul ei.
Capitala a trait zece ani de evolutie contradictorie. In acest rastimp, pe strazile ei au aparut mai multe automobile, sediile reprezentantelor unor mari firme din lumea de azi, un comert variat, cladiri centrale bine luminate si lucrari edilitare imposibil de ignorat. In acelasi timp, pe aceleasi strazi bucurestene putem vedea si semnele relei gospodariri: gropi in asfalt, gunoi, un trafic blocat de ingustimea arterelor sau de absenta spatiilor de parcare, fatade istorice lasate in paragina si multa saracie: batrani care cersesc, copii ai strazii, caini vagabonzi.
Daca Bucuresti, capitala tarii, este „purtatorul de imagine al Roma-niei in lume”, aceasta imagine este intr-o oarecare masura si opera Con-siliului Municipal, si cu bune, si cu rele. Responsabilitatea Primarului General si a Consiliului Municipal, ca gestionari ai orasului, este de netagaduit. Ea trebuie sa-i conduca pe cei ce admnistreaza capitala la cumpanire si la mare atentie in deciziile pe care le iau, pentru ca numai astfel activitatea de zi cu zi isi va gasi sensul ei propriu, care este binele public.
Am studiat cu mare atentie materialele supuse astazi dezbaterii Consiliului Municipal, materialele aprobate in sesiunile precedente si am ascultat cu mare atentie interventiile domnilor consilieri. Este vizibila o munca serioasa atat a aparatului administrativ al Primariei, cat si a tuturor consilierilor, indiferent de partidele pe care le reprezinta. Asa cum s-a spus, este greu de inteles, pentru multi dintre cei care au lucrat pentru dezvoltarea Bucurestiului, afirmatia des auzita „in Bucuresti nu s-a schimbat nimic”, „nu s-a facut nimic”, mai ales daca luam in considerare datele statistice prezentate, toate aceste cifre precise care nu pot fi contestate. Si totusi de ce, coborand in strada, discutand cu cetatenii,aflam atatea nemultumiri bazate pe fapte concrete, la fel de reale?
Bilantul prezentat de domnul Primar General nu analizeaza in suficienta masura situatia complicata a capitalei de azi si, ca urmare,  nu poate oferi o perspectiva suficient de clara asupra proiectelor imediate care ar permite un dialog real cu cetatenii.
O analiza amanuntita a lipsurilor din activitatea Executivului si a Legislativului pune in lumina neajunsuri reale ale acestor institutii ale puterii in stat. Un dialog mai bun cu Guvernul este in mod categoric necesar.
La fel de necesara este insa utilizarea marelui numar de senatori si deputati pe care cetatenii Bucurestiului i-au trimis in Parlament. Si cred ca este absolut necesar un contact intre Consiliul Municipal si acesti senatori si deputati, care au fost alesi de catre cetatenii Bucures-tiului ca sa apere interesele capitalei, in Senatul si in Camera Depu-tatilor din Parlamentul Romaniei. Am observat insa ca, in general, se-natorii si deputatii de Bucuresti par cei mai rupti de fieful lor electoral. Este usor sa candidezi pe o lista foarte mare, prin care se voteaza parti-de. Dar, odata ales, exista obligatia de a-i reprezenta, cu adevarat, pe cei care te-au votat.
In drumurile pe care le-am facut in tara, am constatat ca, incet-incet, cetatenii au reusit sa-si faca auzite vocile in orase si in judete, sa dinamizeze activitatea senatorilor si deputatilor si sa le impuna acestora sa vina sa apere in Parlament punctele lor de vedere. Acest lucru – din cate stiu eu – se realizeaza cel mai putin la Bucuresti.
O obligatie elementara a senatorilor si deputatilor de Bucuresti ar fi, in opinia mea, participarea lor la aceste sedinte, pentru a afla punctele de vedere exprimate de consilieri. Presedintele nu are initiativa legislativa, dar ei au aceasta prerogativa. In momentul in care s-ar aduna laolalta toti senatorii si deputatii de Bucuresti, indiferent de partide, s-ar constata ca exista o forta extraordinara in Parlamentul Romaniei care poate nu numai sa promoveze un proiect legislativ, ci sa impuna si sa urmareasca in comisii dezbaterea lui. Acel lobby pentru proiectele de legi care va intereseaza trebuie facut in comisii si pentru aceasta dumneavoastra trebuie sa discutati direct cu acesti senatori si deputati. Daca ei nu va cauta, sa-i cautati dumneavoastra.
Exista si o alta problema. Este normal sa combati lipsurile celorlalte institutii ale statului, care se repercuteaza asupra bunei functionari a institutiei pe care o reprezinti. In acelasi timp, ma asteptam sa vad o analiza mai temeinica a felului in care a muncit Primaria insasi in acest an. Si nu ma refer la o autocritica formala. Ma refer la o analiza riguroasa a ceea ce ar fi trebuit facut pentru ca orasul acesta sa poata functiona si evolua chiar in conditiile in care legislatia este imperfecta iar fondurile sunt atat de limitate. Actele normative nu pot inlocui niciodata, oricat de bune si de numeroase ar fi, o buna activitate de gestiune, de organizare si de control. Eu insumi sunt convins ca sunt necesare inca multe legi iar celor mentionate – Legea administratiei publice si Statutul functionarului public – li se poate adauga, avand in vedere problemele specifice abordate astazi, si cea referitoare la Statutul arhitectului. Cred insa, ca rolul Consiliului Municipal nu este sa arate cu degetul spre alte institutii, ci mai ales acela de a identifica nefunctionalitatile din propriile structuri.
Exista organisme internationale cu o reputatie solida in analiza si eficientizarea managementului, iar una dintre ele a fost angajata pentru un diagnostic al Primariei Capitalei. Pentru aceasta analiza s-a platit, dupa stiinta mea, o suma mare de bani si totusi concluziile ei se pare ca au ramas mai mult in sertare. Acesta este un exemplu al felului in care dorinta de a imbunatati activitatea in slujba cetateanului se blocheaza din pricina birocratiei si a inertiilor de tot felul. Si este regretabil, pentru ca exista resurse umane semnificative, un aparat al Primariei format in proportie de peste 50% din oameni cu studii superioare, specialisti in cele mai importante domenii care tin de resortul administrarii unui mare oras; ca sa nu mai vorbesc de inaltul nivel profesional al unor personalitati din mediul academic si specialisti cu o serioasa pregatire si capacitate de rezolvare a unor probleme majore, cooptati in randul consilierilor.
Am si un alt tip de contact cu problemele primariei. Numai de la inceputul acestui an, deci in cateva luni, am primit peste o mie de scrisori cu probleme de competenta Primariei Capitalei sau a primariilor de sector. Trebuie sa spun de la inceput ca, in momentul in care la Presedintie vin foarte multe sesizari vizand un anumit domeniu, aceasta inseamna ca in acel domeniu ceva nu merge. Sigur ca aceste nemultumiri sau solicitari sunt variate. Am cerut sa se faca o statistica pe calculator. Pot pune la dispozitie si diagrame cu aceste probleme, raporturile dintre ele, modul in care acestea s-au schimbat in doi ani si jumatate.
Nefacand obiectul competentelor Presedintiei, aceste probleme au fost dirijate la Primaria Capitalei si la primariile de sector. La 83% din aceste scrisori, autoritatile locale au raspuns Presedintiei si petentilor. Dar trebuie sa spun, in acelasi timp, ca nu toate aceste raspunsuri au fost suficient de clare si de complete. Nu ma refer numai la rezolvarea problemei, ci in special la aceasta necesara obligatie de a explica cetateanului care ti se adreseaza pentru o nevoie a lui, care, pentru el, este poate lucrul cel mai important, ce impedimente exista si ce conditii ar fi necesare pentru ca problema lui sa poata fi solutionata.
Exista si cazuri fericite, in care solicitarile oamenilor primesc solutii favorabile. De pilda, locuitorii de pe strada Grigore Iancu, din sectorul 3, care doreau introducerea retelei de apa si canalizare pe strada unde locuiesc, au satisfactia de a fi informati despre promovarea acestei investitii in cursul anului 1999. Dar raspunsul vine la o cerere inaintata in 1993. Exista, totodata, putine sperante pentru alti cetateni care se afla in situatii similare. Este clar ca nu exista mijloace pentru a rezolva toate solicitarile, nici chiar in capitale mai instarite. Am avut ocazia sa vizitez capitale europene si de pe alte continente si am putut sa observ – mai ales inainte de a fi Presedinte – si partile negative ale marilor metropole din tarile cele mai avansate si mai prospere. Nicaieri in lume nu s-a reusit ca toate problemele cetatenilor sa fie rezolvate. Ajunge sa te duci in periferiile Washington-ului sau ale New York-ului. Dar trebuie sa li se ofere oamenilor o perspectiva, o solutie alternativa sau, cel putin, o solutie temporara. In orice caz, trebuie asigurat un dialog real.
Asa cum stiti, cele mai multe cereri ale bucurestenilor sunt legate de lipsa locuintelor. Este o problema cronica si aceasta situatie va mai dura probabil mult timp. Multe cazuri privesc persoane care decid sa se mute in Bucuresti si considera ca li se cuvin locuinte din fondul de stat. Oamenii mai au inca aceasta mentalitate. De aceea apreciez proiectele alternative puse in discutie, ca o posibilitate de a suplini lipsa de resurse bugetare pentru suplimentarea fondului locativ de stat.
Principalul mesaj pe care mi-l transmit cetatenii care au probleme legate de competenta Primariei Generale sau a primariilor de sector vizeaza birocratia stufoasa si declinarea repetata a competentelor intre ele, in asa fel incat nici dupa luni de zile petitionarii nu stiu, de fapt, cu cine ar trebui sa vorbeasca. Mie mi se pare acest lucru ca fiind cel mai grav.
Primaria Generala a Capitalei are un centru de informare, insa nici existenta si nici modul in care el functioneaza nu sunt cunoscute suficient de cetatenii Bucurestiului. De asemenea, este necesar sa se procedeze rapid la o simplificare substantiala a procedurilor si a formularelor utilizate in relatia cu oamenii. Poate ar trebui luata in considerare acea practica, existenta in democratiile occidentale, a unui formular unic pentru toate demersurile administrative, in care contribuabilul poate sa marcheze obiectul solicitarii, anexand documentele necesare. Acest formular cu „patratele” simplifica enorm activitatea. Folosirea lui nu este numai posibila, dar este si indispensabila.
Un alt demers, pe care il consider necesar, este promovarea ideii de parteneriat, dar, mai ales, punerea sa in practica. Este foarte important ca oamenii sa simta solicitudinea functionarilor si a institutiilor in  situatii dificile si sa fie chemati, in acelasi timp, sa actioneze alaturi de institutii.
In orice oras civilizat, curatenia, de pilda, este opera comuna a locuitorilor si a administratiei. Poate aici suntem cel mai departe de lumea civilizata. Cand eram profesor in America, am avut posibilitatea sa trec prin New York, in timpul unei campanii ecologice. Sa nu va imaginati ca oamenii faceau marsuri sau mitinguri. Nu. La data anuntata, tot parcul era plin cu oameni de toate varstele, care curatau zona respectiva. Cei care au fost in SUA stiu foarte bine cum isi pastreaza oamenii curatenia in curtea lor, in fata curtii lor, pe strada, si cum se deplaseaza, in week-end, cu masina, la centre speciale unde depun sticlele pe culori; si o fac chiar cu placere, nu numai din obligatie.
Cetateanul nu poate sta cu mainile in san asteptand sa vina primarul sa faca curat sau sa dea zapada din fata scarii blocului. Primarul trebuie sa asigure doar ridicarea si transportul zapezii sau al gunoiului.  Dar pentru a ajunge la un asemenea parteneriat este nevoie de educatie.
Cred, de asemenea, ca este necesara o colaborare mai buna cu tot ce tine de mass-media, mai ales acum cand se dezvolta o presa dedicata special Bucurestiului. Imi permit sa fac si eu un apel in aceasta directie. Este un apel delicat, dar cred ca nu putem sa adoptam o atitudine slugarnica si populista fata de cetatean, pentru ca nu ii asiguram demnitatea daca il lingusim si incercam sa aruncam toata vina spre Primarie, spre Guvern si, bineinteles, spre Presedinte. Nu castigam nimic de la oameni dezvoltand o psihologie de asistati. Demnitatea omului este onorata atunci cand el se simte implicat in viata orasului.
Sunt si locuri unde se cristalizeaza un alt tip de atitudine. Parcul Ioanid de langa Bulevardul Dacia acum un an sau doi ajunsese aproape o groapa de gunoi. L-am revazut de curand si am fost surprins sa ga-sesc acolo flori, gazon proaspat si curatenie. Am descoperit un asemenea parculet si intr-o zona periferica. Daca astfel de „miracole”, cum le putem numi acum, se vor multiplica, este clar ca Bucurestii vor arata altfel. Si, daca luam in consideratie ce vor cetatenii, cred ca actiunea prioritara ar trebui dedicata in acest moment tocmai salubrizarii orasului. Pentru ca aceasta este problema care ii deranjeaza pe cei mai multi dintre cetateni.
Va trebui sa se actioneze concomitent pentru rezolvarea marilor probleme din centrul orasului si pentru dezvoltarea si modernizarea periferiilor. Trebuie refacut centrul istoric, avem nevoie de mai multe hoteluri de rang inalt, de o circulatie fluida, dar nu trebuie uitat nici o clipa faptul ca strazi intregi nu au inca un acces corespunzator la servicii elementare, cum ar fi canalizarea.
A fost aprobat statutul Agentiei „Bucuresti 2000”. Este un proiect complex si modern care priveste dezvoltarea orasului corespunzator cu cerintele noului mileniu in care ne pregatim sa intram. Bucurestenii asteapta cu nerabdare si, sa recunoastem, si cu oarecare neincredere, punerea lui in practica. Iar neincrederea, am constatat, pleaca mai ales de la faptul ca ducem lipsa nu de proiecte, ci de finalizari. Stim cu totii ca au fost finantate pentru acest oras proiecte care nu au fost valorificate. La aceasta ora nu exista inca un plan urbanistic general al Capitalei, aprobat si aplicabil. Exista doar niste planuri urbanistice zonale.
Sunt impresionat de munca arhitectilor, a specialistilor, care au proiectat viitorul Bucurestiului, un viitor pe care il dorim cat mai apropiat. Distanta de la proiect pana la ce se construieste trebuie redusa cat mai mult. Sa redam oamenilor increderea ca nu este vorba despre himere; ca avem efectiv posibilitatea sa transformam Bucurestiul intr-un timp relativ scurt. Pana atunci insa, trebuie sa ne ocupam si de problemele de zi cu zi din domeniul constructiilor.
Un arhitect mi-a expus o idee pe care o consider interesanta. Exista multe blocuri P+4 ale caror terase, prost concepute, provoaca scurgeri de apa atat in interior, cat si in exterior, cauzand sistematic pagube, cheltuieli si conflicte intre locatari. Pe aceste terase, care oricum ar trebui refacute, s-ar putea construi apartamente in mansarda. S-ar rezolva concomitent prevenirea degradarii din pricina intemperiilor si s-ar obtine, prin comercializare, fonduri pentru reabilitarea imobilului in ansamblul lui. Nu este numai o idee. La Timisoara, am vazut la marginea orasului cateva constructii deja realizate. Avem o scoala de arhitectura de mare valoare, cu specialisti eminenti a caror competenta, dupa parerea mea, este inca insuficient folosita de Primaria Generala a Capitalei.
De asemenea, cred ca nu putem invoca mereu problema banilor, cand privatizarea spatiilor comerciale din oras a demarat atat de greu si atat de tarziu, spre disperarea tuturor, desi ea ar fi adus venituri substantiale la bugetul local. Dupa sase ani de amanari, Legea bugetelor locale ofera un nou statut primariilor din punct de vedere financiar. Se poate face mai mult pentru oras si pentru locuitorii lui, exista mai multe mijloace si, evident, raspunderi mai mari fata de modul in care sunt folosite aceste mijloace. Iata, din nou, un motiv de dialog. Cetatenii trebuie sa stie, sa li se explice si sa fie convinsi ca daca banii datorati prin lege nu ajung la Primarie, nu pot pretinde din partea acesteia realizarea unor obiective propuse chiar de ei.
Inca din 1992, am pledat pentru aceasta lege a finantelor locale, pe care am considerat-o nu numai o piatra unghiulara intr-un nou tip de administratie ci si o premisa fundamentala pentru schimbarea mentalitatii. Mentalitatea celor care traiesc intr-un sistem, in care mai intai se face bugetul de stat si apoi se asteapta cu nerabdare votarea lui si repartizarea banilor in teritoriu, accepta cu greu ideea ca trebuie sa se inceapa cu bugetele locale. Va trebui sa li se explice atent cetatenilor exact ce se va realiza cu banii lor. Omul accepta sa dea daca stie pentru ce, daca stie ca poate controla ce se intampla cu banii lui.
In primul rand in Bucuresti, care joaca un rol de fanion, se cuvine sa cultivam acest nou tip de mentalitate. Sa folosim panouri care sa arate cand incep lucrarile si cand se vor termina, cine executa lucrarea si cu ce fonduri: cati bani de la Guvern, cati bani de la bugetul local. In comunism toti “aveam” cate ceva pe cap de locuitor, dar nimic in mana. Demagogia posesiei abstracte trebuie inlocuita cu o reala implicare in consolidarea valorilor si proprietatilor. Relatia dintre ceea ce dam si ceea ce primim, contractul si parteneriatul intre cetatean si institutii confera transparenta deciziilor si fortifica responsabilitatea si legalitatea. Numai asa vom trai intr-un sistem democratic si eficient.
Ca presedinte, mi-am propus sa fiu un partener de actiune si de dialog permanent cu administratia Capitalei. Cand am restructurat aparatul Presedintiei, am dezvoltat semnificativ compartimentul pentru relatii cu administratia locala. Sa folosim toate instrumentele care ne permit sa comunicam si sa actionam impreuna pentru innoirea Capitalei.
Sunt un om ales de oameni intr-o functie de raspundere. La fel, dumneavoastra. Nu putem sa nu avem in vedere, in fiecare zi, sperantele si increderea pe care au investit-o oamenii in alegerea noastra si, ori de cate ori birocratia sau inertii de tot felul ne indeamna sa scriem pe un proiect sau pe o cerere “nu se poate”, sa ne gandim mai intai la ce se poate face. Iar apoi cum, cand si cu cine il putem duce la capat.

Proiectul constituirii unui organism consultativ pentru imbunatatirea mediului de afaceri s-a conturat in cadrul unei serii de consultari asupra situatiei globale a tarii pe care am initiat-o, acum cateva luni, cu toate fortele implicate in procesul de reforma: partide politice, Guvern, patronat, sindicate, institutii neguvernamentale de specialitate. Astazi facem un nou si semnificativ pas pe aceasta cale, prin constituirea unui organism de larga cuprindere, dedicat imbunatatirii mediului de afaceri in Romania.
Trebuie sa recunoastem ca, dupa aproape zece ani in care reforma a stagnat sau a progresat prea lent, infiintarea unei noi comisii trezeste mai degraba un sentiment de neincredere. Cred ca, in cazul de fata, el nu se justifica si mi se pare esential sa identificam care sunt principalele resurse de incredere ale acestui proiect.
Comisia pentru imbunatatirea mediului de afaceri din Romania urmareste sa contribuie la solutionarea unei probleme decisive pentru succesul programului de reforma. Din componenta comisiei fac parte si reprezentanti ai comunitatii internationale de afaceri, avand in vedere experienta acestora in domeniu si rolul crucial pe care investitiile straine il au in actualul context economic romanesc.
Am solicitat ca aceasta comisie sa organizeze audieri publice astfel incat asociatiile oamenilor de afaceri, organizatiile neguvernamentale si orice cetatean sa poata participa efectiv la elaborarea proiectelor sale.
Pe de alta parte, increderea in viabilitatea si eficienta activitatii acestei comisii este generata de o radicala schimbare de perspectiva asupra modului de abordare a problematicii pe care o are in atentie. Ne-am obisnuit cu comisii si grupuri de lucru organizate la nivelul unei singure institutii care cautau solutii si faceau programe pentru probleme economice globale, dar rezultatul era un conglomerat de teorii si proiecte vagi, inaplicabile. De aceasta data, comisia initiata la nivelul Presedintiei Romaniei se bazeaza pe participarea tuturor factorilor si institutiilor competente sa realizeze un obiectiv punctual, care este elaborarea proiectului unui cod in materie fiscala.
Este o necesitate stringenta, evidentiata de realitatile economice ale momentului. Este imposibil de imaginat un mediu de afaceri sanatos si prosper fara ca la baza sa sa se afle un Cod fiscal cuprinzator, clar, echitabil, rational si durabil. Numai astfel putem avea garantia realizarii unor venituri mai mari la bugetul statului de la societatile comerciale prin diminuarea evaziunii fiscale, astfel incat sa devina posibila reducerea poverii fiscale pentru cetatean.
Am vorbit despre avantajele unei implicari atat de largi in realizarea acestui proiect. Nu trebuie sa omitem riscurile pe care o participare atat de larga le presupune. Este inevitabil ca, pe termen scurt, interesele celor care sunt reprezentati chiar in aceasta comisie sa fie diferite. Este, pana la un punct, firesc sa fie asa. De aceea, este important ca impreuna, sindicate, patronat, Guvern, Parlament, organizatii ale oamenilor de afaceri sa aiba in vedere, in primul rand, interesul comun pe termen lung.
In aceasta enumerare a factorilor care pot fi implicati in elaborarea unui astfel de proiect important, cum este cel al Codului fiscal, nu poate lipsi nici presa. Pentru ca, vorbind de interesul national si de conjugarea eforturilor, orice demers ar fi partial fara implicarea reala a opiniei publice, a societatii romanesti. Oricat de interesante si frumoase ar fi proiectele, este nevoie intotdeauna de o voce care sa cenzureze excesele si sa sanctioneze erorile.

Bucovina de Nord si Cernautii, in special, sunt locuri incarcate de istorie romaneasca. S-au nascut si au trait aici mari oameni de spirit ai neamului, personalitati politice si culturale, pe care ar trebui sa le evocam, mereu, cu binecuvenita reverenta.
Ne intalnim cu reprezentantii comunitatii romanesti din regiunea Cernauti intr-un moment in care mai avem inca multi pasi de facut unii catre ceilalti. Pentru romani, intre orice granite ar trai ei, nu exista frontiere spirituale, nu exista frontiere ale sufletului si ale inimii. Legaturile concrete nu sunt insa pe masura aspiratiilor noastre de comunicare, de solidaritate si unitate.
Tratatul de Stat cu Ucraina a fost gandit si negociat de partea romana in acest spirit al apropierii si solidaritatii dintre romanii de dincoace si de dincolo de granita. Negocierile nu au fost nici simple, nici usoare. S-a plecat de la situatia existenta, de la conventiile internationale la care Romania si Ucraina sunt state-parti, s-a tinut seama de cele mai importante principii care stau la baza societatilor democratice moderne. Stiu ca multi romani, de aici si din Romania, care au salutat sau nu au salutat acest demers politic, asteapta mai mult de la cei chemati sa asigure aplicarea concreta a Tratatului. Aceasta depinde de autoritatile romane si ucrainene, dar si de gradul concret de implicare a romanilor de dincoace si de dincolo de frontiera care pe harta ne desparte.
Cursul istoriei ne-a fost de multe ori potrivnic. Acum suntem contemporani cu o evolutie istorica fara precedent. Nu ne pregatim numai sa trecem o frontiera intre secole si milenii, ci ne pregatim sa trecem frontierele unei lumi noi, a solidaritatii si integrarii.
Romanii au decis sa fie parte activa a acestui proces, pentru ca numai pe aceasta cale idealurile lor pot fi indeplinite. Lumea moderna isi defineste orizonturile si identitatea sub semnul generos al logicii parteneriatului. Conflictele, deschise sau mocnite, nu sunt solutii, ci obstacole in calea vointei noastre legitime de a ne afirma ca entitate nationala si spirituala intr-o Europa unita.
De cele mai multe evit limbajul diplomatic si prefer sa spun direct ceea ce simt si ceea ce cred. Nu putem sa ignoram ceea ce se petrece acum in Iugoslavia, in Balcani. Sunt evenimente tragice, oamenii mor sau sunt raniti, orase, sate, poduri, drumuri sunt distruse, civilizatia este data inapoi pentru multa vreme. Suntem datori, in acest moment, sa ne gandim la istoria care se intampla si la istoria care s-ar fi putut intampla. Se cuvine sa ne gandim foarte serios ca, acolo unde acum exista distrugere si moarte, ar fi putut fi buna intelegere si dezvoltare. Asa cum, aici, unde acum exista buna intelegere – si speram ca va fi si dezvoltare – ar fi putut fi conflicte dramatice. Cred ca, pornind de la aceste premise, suntem cu adevarat datori sa dovedim ca faptele noastre de astazi inseamna o temelie pe care construim acel maine, pe care il dorim copiilor nostri.
Nu ma indoiesc ca de multe ori v-ati simtit singuri. Stiu ca nu intotdeauna – si cand spun aceasta ma gandesc si la ultimii ani – ati primit din partea noastra sprijinul pe care il asteptati. Sau, mai bine spus, nu intotdeauna sprijinul celor din tara a reusit sa contribuie la o rezolvare a problemelor romanilor din Ucraina.
Am vorbit despre nevoia de solidaritate intre romanii de pretutindeni. Cred insa ca, pentru a realiza acest vis, al unei solidaritati a noastre de-a lungul si de-a latul lumii, avem nevoie, in primul rand, de o forma de solidaritate mai consistenta intre romanii de aici, din Ucraina. V-am prevenit ca spun lucrurile pe fata si nu evit nimic din ceea ce ar putea sa deranjeze la un moment dat. Elogiez contributia organizatiilor si asociatiilor culturale romanesti. Elogiez contributia  publicatiilor, pe care le editati, la pastrarea identitatii nationale. Va suntem recunoscatori si va admiram pentru aceasta.
Mi se pare insa important ca, plecand de la aceste lucruri foarte bune, sa nu ne oprim aici si sa incercam sa realizam acea convergenta de opinie si de interese specifica unei comunitati. Sigur ca intampinati dificultati administrative si materiale. Le intampinam si noi, in Romania, din plin. Si nimeni nu ne iarta pentru aceasta. Traim intr-o perioada de criza si in aceasta perioada conteaza, in primul rand, organizarea mai buna si stabilirea prioritatilor. Daca nu putem sa facem tot ce este necesar, sa facem mai intai ceea ce este mai important.
Aveti probleme serioase legate de activitatea insitutiilor de cultura, a presei, a bisericii, a invatamantului in limba romana. Aceste aspecte tin nu atat de o legislatie nepermisiva, cat mai ales de o defectuoasa aplicare a acestei legislatii. Si sarcina noastra, a tuturor – in primul rand a mea si a Presedintelui Kucima, care suntem garantii acestui tratat – este sa nu ne multumim cu faptul ca l-am semnat, ci sa ne straduim mereu sa il punem in practica. Tratatul contine prevederi importante pentru drepturile romanilor din Ucraina si pentru drepturile ucrainienilor din Romania. Fiecare drept acordat ucrainenilor din Romania este o garantie pentru drepturile dumneavoastra. Pentru ca cel mai important lucru este increderea reciproca, iar increderea se castiga prin fapte.
Nimeni nu poate astepta solutii miraculoase. Destinul nostru, al tuturor romanilor, se afla in propriile noastre maini. Nu putem sa aruncam vina asupra altcuiva. Nu mai putem sa invocam, acum, nici nenorocirile trecutului, nici presiuni externe. Depinde de noi sa realizam ceea ce dorim. Privind si actionand deasupra intereselor conjuncturale, care sunt omenesti si care de multe ori ne despart sau ne supara, trebuie sa gasim acea comunicare pentru a ne afirma laolalta, romanii de pretutindeni, sub semnul implinirii destinului nostru comun.
As vrea sa inchei amintind cuvintele lui Vasile Alecsandri, ca pe unul dintre adevarurile dintotdeauna ale neamului romanesc: „Un popor care, supus timp de veacuri intregi la tot soiul de intamplari crude, stie sa-si apere nationalitatea ca romanul, pastrandu-si ca dansul naravurile, portul, limba si legea parintilor; …un popor ca acela este menit de a se urca pe o treapta cat de inalta; …un popor ca dansul este chemat la o soarta mareata si vrednica de el”.
Sa fim vrednici de aceasta soarta.

Sunt bucuros ca ma pot intalni astazi cu profesorii si studentii Universitatii de Stat din Cernauti. Ca profesor, ma simt in largul meu in orice spatiu universitar din lume, dar intr-un amfiteatru al unei mari universitati dintr-o tara vecina pot spune ca ma simt ca acasa. Se simte aici, in orice piatra, in orice lemn, in orice carte, in elita care populeaza acest spatiu, spiritul profund al culturii Europei Centrale.
Europa Centrala, careia ii apartinem deopotriva, are o cultura si o civilizatie de o bogatie cu totul aparte, in virtutea carora ea va juca un rol din ce in ce mai important in istoria continentului.
Marile traditii ale acestei zone, un cult specific al creativitatii, un respect anume pentru diversitate si diferenta, sunt valori de care Europa va putea sa profite, pe masura ce procesul de integrare continentala devine el insusi din ce in ce mai cuprinzator si mai complex.
Intr-o perioada pragmatica, dominata de principiile eficientei, s-a vorbit si se vorbeste mult despre o Europa a pietelor, fie ca este vorba despre marfuri, despre capitaluri sau despre forta de munca. Cu siguranta, Europa pietelor nu poate avea un prezent solid si un viitor viabil daca nu este dublata de Europa valorilor.
Iata de ce sunt convins ca este esential sa ne cunoastem din ce in ce mai bine, ca trebuie sa schimbam intre noi din ce in ce mai multe experiente si produse, dar si din ce in ce mai multi specialisti si studenti si elevi, din ce in ce mai multe carti, spectacole sau expozitii. Asa vom descoperi ceea ce ne uneste. Si tot asa vom imbogati acea experienta spirituala unica pe care ne-o ofera cunoasterea si impartasirea diversitatii.
Astazi, cand stiinta si tehnologiile de varf ne apropie din ce in ce mai mult, politica nu isi poate propune sa ne separe in nici un fel. Si nici nu o va face. Prezenta mea la Universitatea de Stat din Cernauti, alaturi de Presedintele Ucrainei, este un semn al vointei noastre comune de a coopera, ca state, si de a ne cunoaste mai bine, ca natiuni.
Dupa ce am devenit Presedinte – din profesorul care am fost si voi fi – am descoperit ca universitatile au nevoie si de oameni politici, care sa le respecte, sa le apere si sa le dezvolte. Au nevoie de presedinti care sa asigure pacea tarilor, stabilitatea tarilor, independenta tarilor, libertatea si prosperitatea natiunilor. Cultura si scoala costa. Dar ele sunt cea mai buna investitie pe care o pot face un stat si un popor.
Am tinut in mod deosebit sa ajung la Universitatea din Cernauti. Istoria sa ilustreaza cat se poate de convingator ideile deschiderii multiculturale si ale dialogului. O Universitate veche, cu un trecut remarcabil, in care s-au format si au predat personalitati de prim rang ale culturii europene. O Universitate in al carui trecut se impletesc exemplar traditii culturale si stiintifice  apartinand mai multor natiuni. O Universitate care practica, in fapt, dialogul intercultural chiar intr-o vreme in care acesta nu era teoretizat si promovat ca model.
Am initiat, impreuna cu Presedintele tarii dumneavoastra, proiectul unei Universitati multiculturale la Cernauti. Ea urmeaza sa puna in valoare, cu sprijin international, traditiile culturale ucrainene, romanesti, germane sau austriece, care isi fac simtita existenta in aceasta regiune si in acest oras. O Universitate care va deveni un punct de referinta pe harta culturala a Europei si un exemplu de cooperare interetnica intr-un timp si intr-o regiune care au nevoie de asemenea exemple. Pentru romanii din Ucraina, care in prezent au posibilitatea de a studia limba materna in aceasta Universitate, la Sectia de limba si literatura romana, viitoarea Universitate multiculturala va reprezenta indeplinirea dorintei lor de a studia in limba romana si la alte facultati, de a cunoaste mai bine traditiile noastre istorice, literare, artistice si stiintifice, ceea ce va contribui la pastrarea si dezvoltarea identitatii lor etnice si culturale. Nu mai putin importanta este o asemenea cunoastere si pentru studentii ucraineni care vor descoperi valentele multiculturalismului si, gratie lor, calea unei mai bune intelegeri a particularitatilor care ne deosebesc si a valorilor care ne unesc, ca europeni.
Pasii importanti pe care tinerele noastre democratii i-au facut pe drumul integrarii regionale si europene exprima cum nu se poate mai clar faptul ca ne concepem viitorul in baza aceluiasi sistem de valori.
De acum incolo, drumul pe care ne aflam alaturi trebuie parcurs in conditii de cooperare si de parteneriat, pentru ca Romania si Ucraina sunt state partenere, si nu concurente; mai mult, sunt state prietene.
Romania universitara este pregatita si deschisa pentru o colaborare din ce in ce mai substantiala cu mediile universitare si culturale din Ucraina. Dintotdeauna cartea deschisa a fost un simbol al puterii spiritului de a surprinde semnificatiile fundamentale. Lumea viitorului nu poate fi decat mai increzatoare in rosturile ei si in binefacerile dialogului invatand de la spatiul deschis al universitatilor, de la acest simbol al cartii deschise.

Am ascultat impreuna cuvintele pline de intelepciune ale Prea Sfintitului Episcop al celei mai tinere episcopii din tara. Aici, in acest loc, se va ridica prima manastire din Teleorman, sub hramul atat de plin de intelesuri al Sfintei Treimi. Ca orice ctitorie inaltata sub semnul valorilor crestine, ea va fi un loc de apropiere, de intelegere si dragoste intre semeni. Un simbol al biruintei credintei in fata tuturor pricinilor de poticnire care mai duc inca oamenii spre ura, dezbinare si fatarnicie.
Stiu ca asteptati foarte multe de la acest moment. Nedreptatile istoriei au afectat si aceste locuri in care oameni gospodari si cumsecade, cu dreapta credinta in Dumnezeu, au fost lipsiti de acest simbol, al unei manastiri inchinate Sfintei Treimi.
Romania trece acum printr-o perioada grea, dar decisiva pentru destinul sau, pentru ca ea va influenta in mare masura cursul istoriei noastre care nu a fost niciodata usor.
Nu traiti nici dumneavoastra, nici ceilalti cetateni ai acestei tari asa cum v-ati dori si intampinati la tot pasul dificultatile vietii. Este o realitate, dar nu este o fatalitate. Pentru ca drumul pe care il parcurgem astazi se indreapta – e drept, mult prea greu si mult prea incet – spre bunastarea pe care ne-o dorim cu totii, pentru noi si copiii nostri.
Puterea noastra de a crede impreuna, de a construi impreuna, de a ne bucura impreuna ne va ajuta sa implinim si acest vis. Privind spre ziua de maine trebuie sa intelegem, in primul rand, ca orice constructie durabila are nevoie de o temelie solida. Asa este si temelia acestei manastiri, pentru ca poporul roman s-a nascut crestin si intreaga sa istorie a stat sub semnul valorilor crestine. Satul romanesc, in special, si comunitatile romanesti, in general, au fost resursele de stabilitate si de solidaritate ale poporului nostru.
Aici, in acest loc asezat sub semnul harului divin, vreau sa va spun ca am toata increderea ca vom reusi sa depasim nelinistile si necazurile. Trebuie sa gasim in noi insine forta de care avem nevoie pentru a zidi cu iubire si speranta. Cat timp vom sti ca fiecare dintre dumneavoastra si fiecare compatriot al nostru poate trai in liniste si pace, ca om liber si stapan pe propriul destin, bucurandu-se de familie si prieteni in clipe de sarbatoare sau impartasindu-si necazurile in momente de cumpana, vom putea privi cu incredere spre viitor.
Dumnezeu sa ne ajute!

Deschiderea primei editii a Targului „Oferta Educationala” urmeaza la numai trei saptamani dupa lansarea Programului „Romania – Educational”.
In afara de importanta organizarii unui targ de prezentare a ofertelor din domeniul educational si domenii conexe, precum dezvoltarea sociala si profesionala sau politicile de resurse umane, aceasta rapiditate de miscare este ea insasi un succes. Pentru ca, de prea multa vreme, ne-am obisnuit sa vorbim si mai putin sa facem. Dincolo de marile merite ale persoanelor si institutiilor implicate, doresc sa atrag atentia ca acest prim succes se datoreaza si structurii neconventionale a Programului „Romania – Educational”.
Societatea romaneasca, in general, si invatamantul, in special, se afla intr-un proces dificil de restructurare, care impune o abordare in care sa se implice, pe langa institutiile traditionale, si alte institutii ale administratiei centrale si locale, precum si organizatii neguvernamentale sau chiar personalitati, in mod individual. Vad aceasta abordare ca o retea in care resursele umane si financiare pot fi atrase mai usor si folosite cu maximum de eficienta.
Invatamantul de stat din Romania are un buget care nemultumeste deopotriva cadrele didactice, elevii, parintii, cat si factorii responsabili din minister si, bineinteles, si pe mine personal, ca om al carui destin nu se poate disocia niciodata de scoala. Dar, in cadrul acestui buget auster, trebuie cautate solutii care sa impiedice rastrangerea sau degradarea procesului educational din Romania.
Am constatat de multe ori ca, in opinia unora, reforma este foarte buna cand se face la altii si nu mai este la fel de buna cand trebuie sa o faci tu insuti.
Spiritul de reforma si solutiile de reforma nu pot veni din alta parte decat din invatamant. Acesta inseamna ca trebuie mai intai sa incerci sa valorifici tot ce este posibil in interiorul sistemului si apoi sa soliciti sprijnin din afara sistemului. Astfel de solutii exista si ele se bazeaza pe inteligenta si initiativa, iar eu pot afirma cu certitudine ca in Romania corpul profesoral si factorii implicati in procesul educational dispun cu prisosinta de aceste calitati. Cel mai bun exemplu este chiar aceasta manifestare pe care o putem considera si un model general pentru societatea romaneasca.
Modelul nu poate sa plece din alta parte decat din sfera educatiei. Si, intr-adevar, ideea a plecat, in principal, dinspre structurile sindicale interesate de o transformare temeinica si durabila. As dori ca programul „Romania – Educational”, care debuteaza practic cu acest Targ de oferte, sa devina o parte a unui proces national, care sa implice intreaga societate romaneasca.
Pentru ca ne aflam la un targ, trebuie spus ca proiectam un sistem deschis, concurential. Si cand spun concurential, ajung la punctul cel mai nevralgic, care priveste mentalitatea oamenilor. Cel mai greu este sa accepti sa actionezi intr-un regim concurential in care trebuie sa consimti ca unii sunt mai buni decat altii si ca fiecare trebuie sa isi foloseasca in mod optim acele calitati de care dispune. Daca nu vom realiza un astfel de sistem concurential si mai ales un sistem cu autoreglare, un sistem in care toate piedicile de care ne lovim sa devina stimulente pentru dezvoltare, vom reusi doar ca, in locul unui tineret inalt educat, sa furnizam societatii o birocratie inalt organizata. Sperantele pleaca de la cei care se afla in sistemul educational (pentru ca acolo lucreaza si aceasta este meseria lor) si de la cei cu care opereaza (elevi, studenti) si care vor cladi viitorul societatii noastre.
Targul „Oferta Educationala” deschide, in fapt, o piata a resurselor intelectuale avand ca scop educatia individului, a personalitatii fiecaruia, a specialistului care va trebui sa traiasca si sa munceasca in secolul 21, mileniul III.
Ca sa anticipam viitorul, avem nevoie sa privim inceputul noului mileniu prin ochii tinerilor de astazi. Inventivitatea, dinamismul si libertatea de spirit a tinerilor, profesionalismul si experienta dascalilor, care au fost si sunt mereu alaturi de ei, ne dau certitudinea ca viitorul tarii noastre este pe maini bune.
Impreuna, autoritati ale statului, organizatii neguvernamentale, institutii de invatamant, profesori si parinti, suntem datori sa oferim tinerilor o educatie de cea mai buna calitate. De aceea, poate cel mai important lucru este colaborarea permanenta dintre factorii care se ocupa de educatie. In acest sens, remarc faptul ca parteneriatul dintre Ministerul Educatiei Nationale, Ministerul Tineretului si Sportului si Fundatia pentru Renasterea Romaniei prin Educatie, nascut prin alcatuirea si realizarea Programului „Romania – Educational”, da consistenta unei colaborari de durata.
Voi, tinerii, aveti acum posibilitatea de a va exprima liber, de a va dezvolta ideile si proiectele. Nu trebuie sa va fie teama sa spuneti si sa faceti ceea ce ganditi, atat timp cat actiunile voastre nu vin in contradictie cu libertatile celorlalti. Asociatiile elevilor, deja constituite, dovedesc un mare potential de inteligenta si creativitate. Sunt convins ca ele vor deveni, in timp, adevarate scoli ale democratiei. Sper ca, la alegerile pe care le organizati, veti opta pentru cei mai buni si veti da astfel o pilda de responsabilitate, valabila si pentru alegatorii mai varstnici decat voi.
Ceea ce trebuie sa stim toti este ca o societate democratica nu este una in care fiecare individ isi urmareste numai propriile interese fara sa ii pese de ceilalti. Dimpotriva, adevarata democratie inseamna colaborare, inseamna capacitatea de a actiona impreuna pentru un scop inalt. De aceea, va indemn sa aveti incredere in colegii, in prietenii, in vecinii vostri. Incercati sa lucrati impreuna cu ei si atunci rezultatele pe care le veti obtine – si pe care le vom obtine toti – vor fi cu siguranta mai bune. Este o lectie a unitatii pe care, din pacate, cei mari o uita adesea. Este o lectie de invatarea careia depinde chiar viitorul democratic si prosper al tarii noastre. Este o lectie prin care voi, tinerii, demonstrati chiar de pe acum ca meritati si veti merita in continuare nota maxima.

La aceasta Conferinta, organizata de Forumul Economic Franco-Roman si dedicata infrastructurilor in Romania, am recunoscut personalitati care au adus o contributie importanta la dezvoltarea relatiilor economice romano-franceze si care au fost, in buna masura, sustinatori ai unui proiect major pentru noi, intitulat Romania la Rascruce. Prezenta multor tineri arata ca ne aflam nu numai la o rascruce a drumurilor in spatiu, dar si la o rascruce in timp, asa incat acest proiect are si sansa unui suport direct interesat.
La inceputul acestui an am lansat Programul national privind participarea la realizarea unui coridor economic intre tarile Asiei Centrale si Europa cu tranzitarea Romaniei. Spuneam atunci ca una dintre sarcinile majore ale puterii instalate in urma alegerilor din noiembrie 1996 o constituie stabilirea unor obiective strategice pentru viitorul Romaniei si elaborarea unor proiecte pe termen lung in vederea atingerii acestor obiective.
Vreau sa precizez ca ne-am asumat cu acest demers un risc. De altfel, nu exista proiect fara risc. De aceasta data, riscul rezida in faptul ca, pe termen scurt si chiar mediu, astfel de optiuni nu aduc  rezultate economice si, pentru ca in Romania depistarea unui iz electoral in orice actiune a devenit o obsesie, tin sa precizez foarte clar ca astfel de optiuni nu aduc indeobste nici beneficii electorale. Se voteaza, inca, mai mult cu gandul la prezent decat la viitor.
Programul pentru coridorul economic dintre Asia Centrala si Europa care traverseaza Romania a fost conceput ca unul dintre pilonii de sustinere a orientarii economice a Romaniei in urmatoarele decenii, implicand asadar si o importanta optiune politica.
Departe de a contura o noua si simpla conducta de petrol, acest program porneste de la iminenta unui flux de produse petroliere din zona Caspicii spre Europa de Vest luand in considerare numeroase alte aspecte. Daca l-am rezuma numai la un oleoduct si atat, ar fi un program sarac si nu ar justifica antrenarea atator competente si eforturi.
Refacerea cailor comerciale pe trasee geografice naturale din zona Asiei Centrale spre Occident are in vedere vechiul Drum al Matasii, dar ea trebuie gandita in perspectiva secolului urmator, ca un ansamblu de cai complementare.
Intre acestea, calea cea mai scurta traverseaza Transcaucazia si Marea Neagra si urmeaza apoi cursul Dunarii. Acest traseu include in mod necesar Romania si marele port romanesc Constanta. Vreau sa subliniez ca, indiferent daca traseul principal care va fi ales acum va fi acesta sau altul, volumul resurselor petroliere din zona Caspica, ca si complexitatea si interdependenta economiilor europene vor face ca si traseul dunarean sa fie pus in practica intr-un timp relativ scurt. In orice caz, el nu poate fi evitat.
In elaborarea programului romanesc s-au avut in vedere resursele umane, tehnologice si de infrastructura pentru care Romania detine, in zona Marii Negre, una dintre cele mai bune oferte: o oferta bazata pe o forta de munca inalt educata, pe capacitati excedentare de prelucrare primara si secundara a titeiului, la care se adauga si o retea de transport si comunicatii aflata in curs de modernizare. Si, ca sa fim la curent cu ultima informatie, chiar in aceasta dimineata, in sedinta de Guvern s-a aprobat programul propus de Romania pentru integrarea in Uniunea Europeana, in care dezvoltarea infrastructurii rutiere si feroviare ocupa ponderea cea mai importanta in ceea ce priveste fondurile alocate.
In al treilea rand, acest traseu prezinta cateva noduri de comunicare, la Constanta, in zona Turnu-Magurele si, mai departe, in Campia Panoniei, noduri in care se intersecteaza cu alte coridoare de transport europene si intre care, evident, vor avea loc redistribuiri ale fluxurilor economice.
In fine, noi vedem acest coridor de transport ca fiind functional in ambele sensuri, pentru ca realizarea sa pe axa Dunarii va antrena cu siguranta si un flux comercial invers, din tarile occidentale catre bazinele Marii Negre si Marii Caspice.
Exista si alte argumente, de ordin politic. Si ele deriva dintr-o notiune asupra careia voi reveni, in cele ce urmeaza, dar careia acum vreau sa ii redau intreaga ei dimensiune, si anume, ideea ca Drumul Matasii, in ansamblu, vazut ca o cale continentala de comunicare intre Japonia – China – Asia Centrala – Transcaucazia – Europa Centrala si Europa Occidentala, sa redevina nu numai o cale comerciala, dar si un nou mijloc puternic pentru a asigura stabilitate pe un lung traseu istoric. Stabilitate bazata pe acceptarea unui set de valori comune, pe respectarea principiului economiei de piata, singura care poate sa duca la economii performante si structuri democratice ce pot sa asigure statelor capacitatea de a crea stabilitate in interior si in regiune.
As adauga si o idee pe care am expus-o in Senatul Statelor Unite, in urma cu cateva saptamani, la prezentarea proiectului de relansare a anticului Drum al Matasii, in prezenta a sapte presedinti ai statelor din Asia centrala si Transcaucazia angrenate in acest proiect. Spuneam atunci ca renasterea acestui coridor de transport presupune si reluarea legaturilor culturale. Pare putin in afara subiectului, dar reluarea contactelor intre culturi vechi, importante, prin generatii, cu principii socio-culturale moderne, bazate pe un management performant, nu poate decat sa asigure un viitor economic inalt. Daca relatiile financiare si economice, bazate pe profit, au de multe ori o viata scurta; daca relatiile politice, pana la urma, depind de interese de securitate, care, uneori, au o geometrie variabila, relatiile culturale au, in schimb, vocatia stabilitatii in timp, ceea ce raspunde cerintelor oricarui proiect major.
In consecinta, coridorul Est-Vest va fi functional in dublu sens din toate punctele de vedere: transport, comert, decizii politice, schimburi culturale.
Proiectul este gandit in faze succesive: mai intai conducte de petrol, in faza extinsa o legatura completa intre Asia Centrala si Europa Centrala si in faza transcontinentala un drum urias de la Pacific la Atlantic.
In mod cert, astazi nu se pot construi strategii viabile pentru mileniul III cu materiale refolosibile reciclate sau cu Ersatz-uri din mileniul II, fie ele chiar din ultima parte a secolului pe care il incheiem. Alte valori vor fi fundamentale in mileniul urmator si, printre ele, creativitatea si cultura vor domina in societatea post-informationala si globalizata. Aceste perspective si valori trebuie avute in vedere inca din acest moment. Acesta este modul de abordare pe care Forumul „Romania la Rascruce” si l-a propus.
Revenind la punctul de vedere si problemele Romaniei, precizez ca programul pe care am dorit sa-l aduc in discutie este interconectat cu o serie de alte obiective strategice nationale: revigorarea economica, restructurarea si modernizarea institutiilor si, in final, integrarea euro-atlantica. Incercand sa fac un bilant, pot sa va spun ca, in cele patru luni de la lansare, Programul de pregatire a participarii Romaniei la realizarea coridorului economic Est-Vest a avansat in special in domeniul suportului legislativ. Din pacate, alte etape de pregatire a proiectului au fost ingreunate de situatia din Iugoslavia, care a generat, pe de o parte, o retinere a investitorilor fata de zona limitrofa celei in conflict si, pe de alta parte, dificultati si pagube imense prin blocarea navigatiei pe Dunare. Sapte poduri, din cele zece care traverseaza Dunarea pe segmentul iugoslav, au fost bombardate, ca de altfel si alte cai de acces – sosele si telecomunicatii. A fost, se spune, primul razboi din istoria omenirii indreptat impotriva infrastructurii. Din nefericire, el a facut si victime in randul populatiei.
In perioada urmatoare, reconstructia infrastructurilor este urgenta si indispensabila. Se va dovedi, poate, cum spunea Umberto Eco, nu fara o doza de cinism, ca, in lumea moderna, cei care pot determina in modul cel mai eficient sfarsitul unui razboi sunt oamenii de afaceri. In orice caz, pierderile de vieti omenesti raman ireparabile, ca si suferintele tuturor celor greu incercati de acest razboi.
Nu doresc si nu este momentul sa facem reprosuri pentru ceea ce s-a intamplat si cu atat mai putin este momentul sa fac profetii sumbre. Sefi de stat din zona, intre care m-am numarat si eu, au avertizat de cativa ani ca ne aflam intr-o epoca in care echilibrele  regionale nu s-au cristalizat inca si, pentru a accelera acest proces in directia care duce la democratie si prosperitate, este necesar ca statele occidentale sa se implice mai mult in plan economic, intr-un parteneriat gandit pe termen lung impreuna cu tarile post-comuniste din Sud-Estul Europei. Nu trebuie sa uitam nici un moment ca nu numai un regim national-comunist de tipul celui girat de Milosevici, dar si o recesiune prelungita poate determina ascensiunea fortelor extremiste, cu consecinte tragice pe care acum nu mai este nevoie sa le imaginam, pentru ca le-am si vazut.
Forumul economic franco-roman, ajuns acum la a cincea sesiune, s-a dovedit a fi un organism fiabil si eficient, atat prin organizarea unor conferinte ca aceasta, cat si prin prisma evolutiei relatiilor economice romano-franceze. Este de datoria mea sa precizez ca, desi sunt inca departe de potentialul optim, aceste relatii s-au amplificat de la an la an, chiar in conditiile in care economia romaneasca a avut si inca mai are serioase dificultati.
Franta este privita ca un model viabil, in pofida crizelor financiare care au afectat economia mondiala in anii din urma. Franta a reusit, nu fara dificultati, una dintre cele mai bune performante in domeniul cresterii economice din acest deceniu. Intensificarea cooperarii economice intre Romania si Franta va fi benefica pentru ambele parti. Investitorii francezi se afla deja in Romania si doresc sa ii asigur pe cei care opereaza aici de multa vreme, pe cei care au venit in ultimul timp, dar si pe cei care vor veni de acum incolo, ca merita sa investeasca in Romania. Sunt convins ca Programul national pentru participarea la realizarea unui coridor economic intre tarile Asiei Centrale si Europa, cu tranzitarea Romaniei, este o oportunitate ce poate fi sesizata in intreaga ei amploare.
Se creeaza acum, sub ochii nostri, si alte premise favorabile. Este vorba chiar de Pactul de stabilitate semnat in aceasta dupa-amiaza in formula unei dezvoltari economice cuprinzatoare, cum suna ultimul concept avansat de Banca Mondiala.
In acelasi timp, situatia creata permite si o verificare a capacitatilor industriale romanesti (implicit a celor care includ, prin privatizare, capital strain) de a face fata unui regim concurential in care vor evolua ofertele pentru reconstructia si dezvoltarea intregii zone.
Dezvoltarea durabila este o sintagma mult folosita acum. Ea pune un accent deosebit pe protejarea mediului inconjurator. Or, industria cimentului, implicata direct in aceasta etapa de constructie si reconstructie a infrastructurilor, este una dintre cele mai poluante industrii. Ceea ce asteptam acum, dupa privatizare, este realizarea unor serioase investitii tehnologice, care sa transforme aceasta industrie intr-una in acelasi timp profitabila, dar si nepoluanta.
Pagubele produse infrastructurii si in special podurilor din tara vecina sunt uriase. Pentru refacerea acestora este nevoie, in primul rand, de ciment de calitate. Va fi nevoie de cantitati uriase de ciment, care nu poate fi transportat cu avionul, doar bombele pot fi transportate cu avionul. Cimentul, pentru a fi rentabil, nu poate fi transportat decat pe apa si mai ales cu slepurile. Iata de ce o cale de transport ca Dunarea trebuie degajata urgent, eliberata pentru transportul materialelor de constructie acum si redeschisa complet, spre a fi utilizata de toata lumea. Reconstructia infrastructurii distruse nu mai poate fi amanata.
Relatiile economice cu Franta, care au facut obiectul Forumului Franco-Roman, au evidentiat experienta franceza, problemele modernizarii si dezvoltarii infrastructurii romanesti, dar au readus, chiar intr-un prim plan, trasaturile traditionale culturale care au facut din Romania in secolul trecut un avanpost al francofoniei si al ideilor democratice la Gurile Dunarii.

In ultimele luni ne-am aflat in fata unor mari riscuri pentru tara si pentru cetatenii ei, riscuri atat de ordin militar, cat si financiar si economic. In special in ultimele zile s-au succedat intr-un ritm rapid evenimente cu un impact decisiv asupra prezentului si mai ales asupra viitorului tarii noastre. Iata de ce am hotarat sa ma adresez direct natiunii cu acest mesaj:
Acordul militar dintre reprezentantii NATO si cei ai Republicii Federale Iugoslavia a condus la incetarea bombardamentelor in Iugoslavia. Eforturile diplomatice substantiale ale Grupului celor Opt (G-8) s-au finalizat prin Pactul de Stabilitate in Sud-Estul Europei, adoptat la Köln, si prin Rezolutia Consiliului de Securitate adoptata ieri. Pacea a fost dobandita, dar pretul este enorm.
Solutia la care s-a ajuns acum era posibila chiar de la inceput.
Insa regimul Milosevici a preferat sa-si sacrifice tara si oamenii. Au murit si au fost raniti mii de soldati si sute de civili nevinovati. Aproape un milion de oameni si-au parasit caminele. S-au produs distrugeri enorme pe care o intreaga generatie le va plati cu noi sacrificii si privatiuni.
ondajele de opinie arata ca romanii au inteles faptul ca Slobodan Milosevici este principalul responsabil al aparitiei si dezvoltarii tragice a acestui conflict. Aceleasi sondaje ne mai spun ca romanii se tem cel mai mult de un razboi in zona.
Vreau sa va asigur ca acordurile realizate in ultimele zile la nivelul G-8 si in Consiliul de Securitate al ONU ne dau certitudinea ca acest pericol a fost depasit.
 In cadrul evolutiilor istorice care au loc acum in regiune, Romania trebuie sa ramana un pilon de stabilitate si de echilibru si doreste sa participe chiar in aceasta calitate la procesul de reconstructie. De altfel, aceasta a fost esenta mandatului ministrului roman de Externe la recenta reuniune de la Köln, care a configurat planul de stabilizare si dezvoltare a Europei de Sud-Est.
Nu putem si nu avem voie sa ramanem in afara acestui efort. Nu trebuie sa ajungem sa ne temem de razboi pentru a pretui cum se cuvine pacea, integritatea tarii, drepturile omului, linistea si intelegerea intre popoare.
In perioada conflictului, Romania a reusit sa-si pastreze si sa-si consolideze bunele relatii cu vecinii. Ungaria a insistat ca Uniunea Europeana sa anuleze obligativitatea vizelor de intrare pentru cetatenii romani. Vizita pe care am facut-o impreuna cu Presedintele Kucima in Bucovina de Nord a intarit angajamentul Ucrainei de a rezolva corespunzator problema romanilor de acolo si a condus la rezultate concrete, cum este deschiderea Consulatului nostru de la Cernauti. Cooperam permanent cu Bulgaria pentru a dezvolta parteneriatul nostru in noul context regional si dezvoltam permanent relatiile fratesti cu Republica Moldova. Pozitia noastra asupra necesitatii implicarii Rusiei in procesul de pace a fost unanim apreciata.
Vrem ca aceste bune relatii sa fie reluate si dezvoltate din plin si cu Iugoslavia, prin dialog si cooperare economica. Luni va veni la Bucuresti presedintele Republicii Muntenegru, Milo Djukanovici, pentru a discuta problemele viitoarei noastre cooperari si asteptam evolutia democratica a intregii Iugoslavii pentru a dezvolta relatiile noastre traditionale cu poporul sarb.
Istoria conflictului din Iugoslavia a aratat ca am sustinut cu consecventa o pozitie corecta. La inceputul acestui conflict am tinut sa va vorbesc si sa va promit cateva lucruri pe care le-am socotit esentiale si pentru care mi-am asumat raspunderea.
Ceea ce am promis atunci, in deplina cunostinta de cauza, s-a dovedit adevarat. Noi nu am fost antrenati in acest conflict si el nu s-a extins. Romania nu a fost agresoare, cum o parte a populatiei se temea ca se va intampla. Nici un militar roman nu a participat sub nici o forma la operatiunile din Iugoslavia.
NATO nu a folosit niciodata spatiul nostru aerian pentru atacuri impotriva Iugoslaviei si nici aeroporturile romanesti pentru operatiuni militare. Nu ni s-a propus si nu s-a discutat niciodata posibilitatea prezentei unor trupe straine pe teritoriul nostru.
In aceasta perioada extrem de critica noi, romanii, am trecut impreuna, cu bine, un test. Un test de fermitate si de consecventa in ceea ce priveste aliantele pe care le alegem si principiile pe care vrem sa le aparam. Am dovedit ca suntem capabili nu numai de vorbe, ci si de fapte. Trebuie sa dovedim, in continuare, aceeasi consecventa pentru a ne apara interesele, pentru a ne asigura dezvoltarea si viitorul.
Este adevarat ca in acelasi timp au avut loc dezbateri si au fost propuse si alte solutii decat cele adoptate oficial, decat cele pe care le-am sustinut. S-a vorbit despre neimplicare totala, s-au propus declaratii ambigue, targuieli si tergiversari.
Datoria mea este sa fiu ferm si sincer cu dumneavoastra si de aceea am tinut mereu calea cea dreapta pentru apararea intereselor noastre nationale. Nu am tinut cont ca prin aceasta am riscat sa-mi pierd intr-o anumita masura popularitatea.
Am stiut ca nimeni nu-ti ofera ceva daca, la randul tau, nu esti gata sa oferi ceva si sa te tii apoi de cuvant. Nici NATO, nici Uniunea Europeana, nici Banca Mondiala, nici Fondul Monetar International nu sunt institutii de binefacere si nici noi nu suntem niste neajutorati care sa astepte cadouri si promisiuni desarte. Este sub demnitatea noastra sa apelam la tot felul de subterfugii. Daca vrem sa devenim partenerii tarilor democratice dezvoltate, trebuie sa luam acele decizii care duc direct catre tinta. Daca vom tergiversa, daca nu ne vom implica, nici aliatii pe care ii dorim nu se vor implica. Si ei vor tergiversa. Istoria noastra recenta a demonstrat din plin aceasta realitate.
O tara are nevoie astazi de doua tipuri de garantii de securitate. Este o realitate de la care au plecat toate demersurile Romaniei din ultima vreme.
Pe de o parte, este vorba despre garantiile de securitate privind integritatea teritoriala, suveranitatea si independenta tarii. In cadrul dezbaterilor care au avut loc pe parcursul conflictului din Balcani, tara noastra a obtinut garantii ferme de securitate. Astazi, impreuna cu Primul Ministru si conducerea armatei, am aprobat principiile Programului national de pregatire pentru aderare la NATO al armatei romane.
In al doilea rand, este vorba despre garantii de securitate financiar-bancare. Pe acestea nu ti le da nimeni, ti le asiguri singur si numai daca politica interna te face credibil pe pietele de capital.
Este bine de amintit ca, in paralel cu criza din Iugoslavia, Romania a parcurs cu dificultate, dar si cu seriozitate propria sa situatie de criza politica si sociala, dar si financiara. A fost un examen greu, deoarece, daca intram in incapacitatea de a plati datoriile externe contractate, mai ales in perioada 1992-1996, ajungeam rapid la o megainflatie, la o cadere catastrofala a leului si la anularea economiilor populatiei. In lunile mai si iunie am depasit prin eforturi proprii punctul critic al acestei amenintari. Dar situatia continua sa fie dificila.
Ieri, Banca Mondiala a hotarat sa semneze acordul cu Romania, ceea ce, dincolo de suma efectiv obtinuta, reprezinta un foarte important semnal dat cercurilor internationale de afaceri in sensul increderii fata de felul in care evolueaza lucrurile in Romania. Asteptam in scurt timp o decizie similara din partea Fondului Monetar International.
Ieri, Guvernul a discutat Programul national de aderare la Uniunea Europeana, document care va fi transmis la Bruxelles si care sintetizeaza prioritatile alese de Romania in vederea aderarii, optand pentru modernizare, descentralizare si eficienta. Ca urmare, anul viitor, Romania va beneficia de fonduri europene nerambursabile de patru ori mai mari decat pana acum pentru programe de dezvoltare. Ele vor fi investite mai ales in transporturi si agricultura, dar si in securizarea frontierelor si protectia mediului.
La fondurile acordate de Uniunea Europeana trebuie sa alaturam propriul nostru efort economic, efortul mintilor si bratelor noastre. Avem nevoie de idei, de initiativa si, bineinteles, de munca.
In cadrul Programului de Reconstructie si Dezvoltare a Europei de Sud-Est, aprobat la Köln, Grupul operativ de lucru al Biroului comun Banca Mondiala – Uniunea Europeana, de la Bruxelles, va identifica in scurt timp proiectele economice serioase care pot primi finantare din partea grupului de donatori in care intra Uniunea Europeana, Japonia, SUA, FMI si Banca Mondiala.
S-a estimat, in acest moment, un necesar imediat de 3,3 – 3,5 miliarde de dolari, un necesar de reabilitare economica pe cinci ani de 30 – 45 miliarde de dolari si un necesar de dezvoltare pe sapte – zece ani de 60 – 65 miliarde de dolari. Romania a fost prima tara care a propus convocarea unei Conferinte pentru reconstructie si dezvoltare economica in Europa de Sud-Est in cadrul prevederilor Pactului de Stabilitate.
Proiectele de reconstructie vor implica in special agenti economici privati si vor favoriza cooperarea regionala intre firmele tarilor vecine Iugoslaviei. Tin sa salut in mod deosebit initiativa a peste o suta de asociatii profesionale si patronale romanesti, membre ale ADIR si ANIR, de creare a Grupului de actiune pentru reconstructia balcanica. Voi sprijini personal aceasta initiativa prin care oamenii de afaceri romani isi asuma regulile competitiei internationale. Impreuna cu Primul Ministru al Guvernului Romaniei am stabilit ca ministerele economice sa prezinte urgent proiecte concrete pentru obiectivele vizate in operatiunile de reconstructie si dezvoltare.
Avem nevoie acum, mai mult ca oricand, de unitate. Numai printr-un efort comun vom putea construi cu adevarat viitorul tarii noastre.

Forumul de Afaceri Romano-Elen reprezinta un moment important in cadrul vizitei de stat a presedintelui Stephanopoulos in Romania. Prezenta in delegatie a numerosi oameni de afaceri eleni faciliteaza un dialog consistent iar cadrul unui forum de afaceri este potrivit si pentru abordarea unor probleme esentiale ale cooperarii romano-elene.
Ca si in alte tari ex-comuniste din Europa, tranzitia Romaniei spre o economie de piata s-a dovedit a fi un proces dificil. Pe fondul unei restrangeri economice, al intarzierii reformei si privatizarii, ne aflam in situatia de a adopta rapid, in conditiile putin favorabile ale pietei externe de capital, o serie de masuri pentru depasirea punctului critic al restructurarii, cat si pentru stoparea restrangerii activitatilor economice. Guvernul si, in general, institutiile publice sunt hotarate sa duca la bun sfarsit programul de reforma chiar daca masurile luate in cadrul acestui proces nu sunt populare iar anul viitor va fi un an electoral.
Reforma este un proces de durata, dar ea trebuie sa dea rezultate concrete pe intregul ei parcurs. Pachetul de masuri de reforma pus in aplicare de Guvernul Romaniei dispune de un bun cadru legislativ pentru o dezvoltare economica sanatoasa si durabila.
Romania a dovedit ca are resursele si capacitatea de a reactiona corect, rapid si ferm in momente de criza. Evolutia reformei va fi cu atat mai rapida si mai profitabila, pentru toate partile, cu cat prezenta investitorilor straini va fi mai consistenta.
Impreuna cu personalitati care reprezinta factori de decizie ai administratiei centrale romane, institutii bancare si firme de prestigiu din Grecia, Forumul oamenilor de afaceri din cele doua tari poate demara un progres rapid. Am fixat, deja, impreuna, un prag minim al schimburilor comerciale iar proiectul infiintarii unui Consiliu de Afaceri Romano-Elen este binevenit.
Din experienta anilor trecuti, partea romana a inteles ca reticentele investitorilor straini se refera la doua teme principale: nesiguranta data de proximitatea unor zone conflictuale si deficientele mediului local de afaceri. In opinia mea, prima reticenta se datoreaza unei cunoasteri superficiale a zonei balcanice si rezerve de acest tip au, in special, oamenii de afaceri din tari indepartate. Investitorii greci vin dintr-o tara vecina, apartinand aceluiasi spatiu cultural. Ei stiu foarte bine ca Romania este, in aceasta regiune, un pol de stabilitate. Prezenta in Romania a mai multor firme grecesti, ca si existenta unei comunitati elene active si respectate sunt alte argumente incurajatoare pentru extinderea relatiilor cu firme romanesti.
Luna trecuta, sub patronajul Presedintiei, a luat fiinta Comisia pentru imbunatatirea mediului de afaceri in Romania care reuneste toti factorii interesati, inclusiv reprezentanti ai oamenilor de afaceri straini. Ea va analiza operativ si va sesiza Executivul asupra tuturor punctelor slabe ale mediului de afaceri. Dintre acestea, unele se afla deja la vedere. Este vorba despre fiscalitate si propunerile pentru un nou cod fiscal, despre lacune in legislatia comerciala si despre nevoia stringenta de a restrange birocratia.
In acelasi timp, trebuie remarcat ca Romania reprezinta un punct important la intersectia unor zone economice a caror expansiune este prognozata pentru viitorul apropiat. Este vorba despre zona Marii Baltice, despre Rusia, Ucraina si alte state invecinate lor, precum si despre Transcaucazia si Asia Centrala. Am avut in vedere aceste zone si coridoarele economice care le leaga atunci cand am initiat proiectele de cooperare trilaterala ale Romaniei cu Ucraina si Polonia sau cu Ucraina si Republica Moldova. In cadrul acestor trilaterale am convenit crearea unor euroregiuni si zone de liber schimb. Una dintre acestea este euroregiunea Dunarii de Jos, zona traditionala a comunitatii elene din Romania.
Impulsionarea colaborarii bilaterale, ca si cooperarea noastra in Trilaterala Romania – Grecia – Bulgaria, pot da o noua dimensiune coridorului economic care leaga Marea Baltica de Marea Egee. Vechiul Drum de la varegi la greci, desi mai putin mediatizat decat Drumul Matasii, va fi in viitorul apropiat la fel de important pentru tarile noastre pentru ca Romania se afla chiar la intersectia dintre aceste doua importante coridoare de transport, Nord-Sud si Est-Vest.
Am avut ieri ocazia sa discutam si despre oportunitatile pe care le creeaza Pactul de Stabilitate in Sud-Estul Europei, si faptul ca in cadrul acestui proiect atentia principala se acorda cooperarii cercurilor de afaceri. Inca o data, se poate dovedi avantajul pe care-l da dinamismul initiativei private intr-o investitie de amploare.
Toate aceste proiecte si programe discutate si amendate in numeroase intalniri internationale sunt oportunitati reale ale unui timp si ale unui spatiu bine definite. Resursele umane, materiale, culturale si informationale, care acopera o zona intinsa a Europei si Asiei Centrale, pot constitui un motor de dezvoltare a Europei pentru cel putin 50 de ani de acum inainte. Grecia, tara membra a Uniunii Europene, a carei dezvoltare economica a cunoscut un dinamism deosebit, poate juca un rol important in aceasta zona.
Romania este decisa sa coopereze intens cu Grecia. Asteptam cu incredere deosebita initiativele oamenilor de afaceri romani si eleni.

Mi-am asumat raspunderea de a prezenta, in fata dumneavoastra si a cetatenilor Romaniei, Strategia de Securitate Nationala, document adoptat in urma cu cateva zile de Consiliul Suprem de Aparare a Tarii. Stabilirea principalelor obiective in domeniul securitatii nationale este un act de mare responsabilitate.
In ultimii zece ani, Romania a evoluat intr-un mediu international de securitate extrem de complicat. Prabusirea regimurilor comuniste din Europa Centrala si de Est, dizolvarea Pactului de la Varsovia, dezmembrarea URSS au marcat disparitia structurii mondiale bipolare si au schimbat in mod radical configuratia politica a Europei si a lumii. Situatiile conflictuale din vecinatatea Romaniei, criza pietelor de capital au complicat dinamica mediului de securitate.
Riscurile de destabilizare la care sunt expuse statele din aceasta parte a Europei decurg si din dificultatile procesului de tranzitie, un proces inedit, pentru care nu exista retete si in raport cu care solutiile trebuie gasite si aplicate din mers.
Nici Romania nu a fost crutata in ultimul deceniu de marile crize ale tranzitiei. Chiar si in ultimele sase luni, Romania a fost confruntata cu riscuri de securitate grave, care au vizat, practic, toate domeniile care fac obiectul oricarei strategii de securitate. Au fost atacuri violente impotriva institutiilor statului democratic si au fost agresate fortele de ordine publica. Cele doua mineriade din acest an au pus in pericol insesi bazele statului democratic si ale puterii judecatoresti. In ianuarie s-a incercat substituirea legii cu anarhia si a dialogului cu violenta. In februarie s-a incercat subminarea unui pilon esential al statului de drept – autoritatea judecatoreasca.
In aceeasi perioada, Romania s-a aflat in fata primejdiei prabusirii sistemului sau financiar-bancar si a monedei nationale. Intr-un an de varf al platilor pentru datoria externa au fost incercate atacuri speculative la adresa leului iar fragilitatea catorva banci a generat tensiuni si agitatii firesti in randul depunatorilor. Ne-am aflat saptamani la rand fata in fata cu perspectiva epuizarii rezervelor valutare, cu prabusirea leului, cu spectrul unei hiperinflatii sau al imposibilitatii de a plati salariile si pensiile luni si luni la rand, cu pierderea depozitelor bancare ale cetatenilor si ale societatilor comerciale. A urmat apoi primejdia unei blocari generale a sistemului economic si politic, intr-o perioada in care negociam finantari esentiale pentru dezvoltare. Ma refer la amenintarea simultana a unei greve generale a salariatilor din intreprinderile de stat, la perspectiva unei greve parlamentare din partea Opozitiei si a unei greve fiscale a oamenilor de afaceri.
Concomitent cu aceste tensiuni interne, la sud-vest de tara noastra, in Iugoslavia, s-a dezvoltat un conflict politic si militar de proportii, care ne-a produs mari pagube economice si care a generat riscuri majore de securitate. A trebuit sa adoptam rapid decizii clare, in conformitate cu principiile pe baza carora dorim sa ne construim viitorul.
Aceste primejdii majore au fost depasite. Chiar daca am inregistrat pagube sau intarzieri intr-un domeniu sau altul, dezastrul posibil nu s-a produs.
 Se poate spune ca prima parte a anului 1999 a fost proba de foc a maturizarii sistemului politic, institutional si economic romanesc. Dialogul a prevalat asupra conflictului. In momentele critice, Parlamentul Romaniei, beneficiind de un larg sprijin din partea Opozitiei, a adoptat hotarari esentiale pentru apararea statului democratic amenintat de mineriade si a intereselor strategice ale Romaniei in timpul conflictului din Iugoslavia. Toate partidele parlamentare au acceptat dialogul pe problemele dezvoltarii tarii, dialog inceput prin dezbaterea organizata la Cotroceni in luna aprilie a acestui an.
In ciuda unei situatii grele si a multor tensiuni, pot spune ca, in acest context de responsabilitate, uniunile sindicale si organizatiile patronale au contribuit la randul lor, prin intelepciune si tact, la depasirea momentelor de criza majora pe care le-am invocat.
De aceea, aici, in aceasta sedinta comuna a celor doua Camere ale Parlamentului Romaniei, va multumesc dumneavoastra si tuturor celor care au actionat cu responsabilitate in aceasta perioada grea.
Strategia de Securitate Nationala a Romaniei sintetizeaza felul in care tara noastra isi concepe astazi prezentul si viitorul intr-un interval de timp care ajunge pana in anul 2005. Este pentru prima data, nu doar in ultimii zece ani, ci si in intreaga istorie a democratiei parlamentare din Romania, cind o atare strategie este elaborata in termeni fermi si adusa la cunostinta opiniei publice.
Din cel putin doua puncte de vedere, acest document exprima o viziune noua asupra conceptului de securitate nationala. Este pentru prima data cand conceptul de securitate nationala nu porneste de la stat, ci de la cetatean, de la interesele si drepturile lui fundamentale. In locul vechii viziuni centralizate potrivit careia statul ii reprezinta pe toti – simplificator si nivelator – si, in consecinta, trebuie protejat prioritar, am asezat o idee noua, conform careia securitatea nationala pleaca de la cerinta de a garanta un viitor cert si demn pentru fiecare om. Am plecat la drum avand in vedere interesele legitime diverse ale unor oameni diferiti ca varsta, ca situatie sociala, religie sau apartenenta etnica, dar uniti prin calitatea lor comuna de cetateni ai aceleiasi patrii, Romania.
De asemenea, este pentru prima data cand securitatea nationala a Romaniei nu mai este privita ca o problema predominant militara, ci ca un proces care implica toate problemele societatii: economia, apararea, diplomatia, administratia, ordinea publica, echilibrul social, educatia si sanatatea. Aceasta viziune este in stransa legatura cu principiul enuntat mai inainte, dar si cu realitatile lumii de astazi. O natiune este amenintata nu numai de armate straine, ci, tot mai mult, de crize financiar-economice, sociale sau ecologice, de crima organizata, terorism si coruptie, de virusi biologici sau informatici.
Pentru a avea efecte, Strategia de Securitate Nationala a Romaniei trebuie pusa in practica prin politici specifice, prin programe de dezvoltare si reforma pe termen mediu si lung. Componenta ei militara va genera Cartea Alba a Apararii Nationale si, mai apoi, programele de reforma specifice fiecarei structuri din acest sistem. Celelalte componente vor sta la baza politicilor economice, fiscale si sociale, a demersului legislativ, administrativ si, dupa caz, judiciar, al autoritatilor statului roman.
In ultima instanta, securitatea nationala este o problema care ne priveste si ne implica pe toti. Noi, toti cei care traim in aceasta tara, vom beneficia de efectele acestor programe strategice daca ele vor fi bine concepute, aplicate corect si la timp. Dar tot noi vom avea de facut fata unor pericole majore daca vom gresi sau daca vom intarzia. Calitatea viitorului nostru depinde in primul rand de noi insine.
Care sunt, prin urmare, interesele nationale fundamentale ale Romaniei de astazi, pe care suntem hotarati sa le aparam si sa le promovam? Le voi prezenta pe rand, cu precizarea ca ele sunt interdependente si ca atingerea adusa unuia dintre ele le pune in pericol imediat pe toate celelalte.
A fost, este si va fi esentiala asigurarea existentei statului national, suveran si independent, unitar si indivizibil. Acesta reprezinta cadrul cel mai echilibrat, dispunind de forta si autoritatea necesare pentru a garanta efectiv dezvoltarea democratica a Romaniei in conformitate cu vointa cetatenilor ei. Actiuni care sa promoveze federalizarea sau separatismul pe orice fel de criterii contravin Constitutiei si nu corespund vointei cetatenilor Romaniei, care au nevoie de un stat democratic puternic care sa le apere si sa le sustina interesele comune.
In numele acestor interese comune ne-am angajat intr-un demers unitar de descentralizare administrativa si decizionala profitabila tuturor comunitatilor, dupa criterii de eficienta. Prin Legea finantelor locale s-a facut un pas important catre o crestere a surselor locale de venit pentru sustinerea initiativei si intereselor diferitelor comunitati. Aceste masuri vor avea un impact major pentru dezvoltarea oraselor si comunelor iar rezultatele se vor vedea in scurt timp.
Consolidarea regimului politic democratic, bazat pe normele constitutionale si pe principiul suprematiei legii, reprezinta principalul instrument pentru apararea drepturilor fundamentale ale cetatenilor. Dupa peste patru decenii de dictatura, edificarea unui sistem institutional modern, functional, orientat catre aspiratiile legitime ale cetatenilor, este o componenta esentiala a racordarii noastre la valorile democratice.
Pasi esentiali in aceasta directie au fost facuti chiar in ultimul timp. Legi obligatorii in sistemul Constitutiei din 1991, dar inadmisibil intarziate, au fost adoptate de Parlament sau sunt in dezbaterea Parlamentului – Legea Avocatului Poporului, Legea raspunderii ministeriale, Legea referitoare la declararea starii de urgenta si de asediu, Legea functionarului public. A fost definit prin legi speciale statutul unor organisme esentiale din sistemul securitatii nationale: Serviciul de Informatii Externe, Serviciul de Protectie si Paza, Serviciul de Telecomunicatii Speciale. In ultima vreme cele mai multe dintre partidele parlamentare, inclusiv din opozitie, au recunoscut necesitatea garantarii dreptului la proprietate privata pe toate caile legale, incepand cu restituirea proprietatilor confiscate abuziv de regimul comunist. Chiar daca mai exista divergente in legatura cu modalitatile concrete ale acestor restituiri, principiul este sustinut de o mare parte a opiniei publice, ceea ce deschide, in sfarsit, calea legiferarii in acest domeniu atat de important al recladirii societatii romanesti.
Tara noastra garanteaza si promoveaza drepturile si libertatile fundamentale ale cetatenilor ei si asigura exercitarea acestora conform standardelor europene. Aceasta inseamna o definire corecta si definitiva a problemelor esentiale legate de dreptul de proprietate, de garantarea si exercitarea lui. Inseamna consolidarea mecanismelor care garanteaza exprimarea liberei opinii. Inseamna actiuni legale mai sustinute pentru garantarea linistii si sigurantei oamenilor si a bunurilor lor. Alaturi de stat, un partener esential in afirmarea acestor drepturi, in ceea ce priveste folosirea lor efectiva, sunt si vor trebui sa fie considerate ca atare, din ce in ce mai mult, organizatiile neguvernamentale
Nu putem incheia aceasta enumerare fara a aminti inca o zona de interes national: conservarea identitatii romanilor din afara granitelor noastre. Comunitatile romanesti din tarile vecine sunt incurajate sa participe la programe de cooperare transfrontaliera, inclusiv de tipul euroregiunilor, care le permit o mai buna mentinere a legaturilor cu tara. In ceea ce priveste comunitatile romanesti din zone mai indepartate, acestea pot deveni din ce in ce mai mult punti de legatura ale Romaniei cu centre de decizie si influenta pe plan mondial.
Experienta acestui sfarsit de secol si mileniu a aratat ca nici o tara nu poate trai in siguranta izolandu-se. De aceea, participarea la asigurarea securitatii si stabilitatii in Europa este un alt interes fundamental al Romaniei.
Apararea si afirmarea acestor interese trebuie sa tina seama de diferiti factori de risc. Voi prezenta aceste riscuri si voi schita strategiile politice pe care le consideram necesare pentru a le putea depasi sau evita.
Primul factor de risc este existenta in regiunea noastra a unor tensiuni sau conflicte militare care se pot extinde, precum si acumularea necontrolata de forte sau tehnica de lupta in spatiul de interes strategic al Romaniei. Acest factor de risc, luat in considerare cat se poate de serios de experti si de oameni politici, este resimtit in egala masura de cetateni. Potrivit sondajelor de opinie, temerea principala a romanilor este legata de extinderea unui conflict militar in regiune. Suntem datori cu un raspuns clar acestei temeri legitime.
Romania nu este si nu va fi amenintata de nici un fel de pericol militar sau paramilitar atata vreme cat statul roman va continua sa aplice o serie de principii si politici ferme. Cea mai sigura modalitate de aparare contra unor asemenea riscuri este dezvoltarea unui sistem de aliante si a unui spirit de cooperare autentica. Intr-o lume a interconexiunilor, cum este cea de azi, logica jocurilor de suma nula, in care orice castig al unuia reprezinta o pierdere pentru celalalt, este depasita. Noile arhitecturi de securitate ale Europei se bazeaza pe o noua logica, in care toti partenerii au de castigat ca generatori de securitate si de incredere. In acest spirit, prioritatile politicii de aliante a Romaniei sunt, pe termen scurt, mediu si lung, integrarea in structurile defensive ale Aliantei Nord-Atlantice si aderarea la Uniunea Europeana. Aceste obiective prioritare sunt complementare atat cu dezvoltarea unor politici de cooperare si securitate regionala, cat si cu dezvoltarea unor relatii cordiale si de colaborare statornica cu tari mai indepartate, de care ne leaga vechi traditii de prietenie.
Ultimii ani au marcat evolutii trainice in raporturile cu vecinii nostri Ucraina, Ungaria si Bulgaria, plecand de la tratatele politice de baza si avand in vedere stabilirea unor relatii parteneriale bazate pe incredere, cooperare si comunicare. Relatiile privilegiate cu Republica Moldova, bazate pe dialogul politic si cultural intensificat au fost completate in ultima perioada cu o importanta dimensiune economica si financiara. Semnarea tratatului de baza va marca intrarea raporturilor fratesti dintre statele noastre intr-o faza noua.
Dorim sa reluam relatiile normale si prietenesti cu poporul iugoslav si cu o Iugoslavie democrata. Zona de instabilitate de la Sud-Vestul nostru trebuie sa devina un spatiu de cooperare la care sa participam activ si un spatiu de dialog cu oameni si structuri politice cu care impartasim aceleasi valori ale tolerantei, ale libertatii si ale colaborarii.
Este necesara continuarea politicilor care confirma Romania ca un pilon de stabilitate in Europa Centrala si de Sud-Est. Structurile trilaterale de colaborare regionala initiate de noi si-au dovedit valabilitatea si au generat un interes real din partea marilor centre de decizie pe plan international. Trebuie consolidata prezenta romaneasca si in cadrul unor organisme regionale institutionalizate care afirma tara noastra ca factor activ in spatiul complementar al Europei Centrale, al Europei Sud-Estice si al Marii Negre.
Niciodata Romania nu mai trebuie considerata ca o parte a „butoiului de pulbere”din Balcani. Romania este si trebuie sa ramana un pilon de stabilitate politica, sociala, etnica si religioasa in regiune. Mai mult decat o imagine, aceasta este o realitate pentru care s-a muncit din greu si aceasta munca a dat roade. Am primit asigurari ferme de sustinere din partea majoritatii statelor membre ale NATO si suntem citati ca exemplu de rezolvare a unor probleme potential generatoare de conflicte interetnice. Am devenit un exemplu al dinamizarii dialogului dintre cultele religioase. Sunt acumulari pe care putem construi temeinic baze de securitate.
Consider ca trebuie continuata si accentuata politica de implicare si afirmare a Romaniei ca factor activ in cadrul Organizatiei Natiunilor Unite, al Organizatiei pentru Securitate si Cooperare in Europa si al altor organisme internationale care promoveaza cooperarea si securitatea pe plan european si mondial. Aceasta va oferi tarii noastre mai multa audienta si prestigiu international, inclusiv – sau in primul rand  – in pozitia sa de pilon de stabilitate in regiune.
Toate aceste procese politice, diplomatice si administrative trebuie coordonate in sensul celor doua obiective strategice majore pe care ni le propunem si care sunt sustinute in continuare de cetateni, in procentaje semnificative: aderarea la Uniunea Europeana si integrarea in Organizatia Tratatului Atlanticului de Nord. Drumul spre aceste obiective este jalonat de o serie de etape intermediare, extrem de importante pentru arhitectura globala a activitatii noastre internationale si de asigurare a securitatii nationale:
– In luna noiembrie a acestui an, Romania candideaza cu sanse mari pentru presedintia OSCE, in 2001;
– Avem deja un sprijin semnificativ pentru inceperea negocierilor de aderare la Uniunea Europeana. O hotarare in acest sens se va lua in luna decembrie a acestui an, la Helsinki;
– Anul cel mai indepartat in care NATO va lua o decizie referitoare la al doilea val al extinderii este 2002;
– In 2003, tara noastra are sanse sa devina membru al Consiliului de Securitate al ONU.
In cadrul Strategiei de Securitate Nationala un loc esential il ocupa apararea nationala. Mutatiile intervenite in ultimul deceniu in domeniul strategiilor militare, al tehnologiilor militare de varf impun reforma fortelor armate romanesti pentru a deveni un corp de elita capabil sa apere suveranitatea, integritatea si independenta nationala. Procesul de reforma a institutiei militare, prevazut pentru perioada 1999-2005, isi propune modernizarea, redimensionarea si restructurarea fortelor armate in concordanta cu conditiile mediului international si cu nivelul resurselor disponibile. La finalul acestui proces, ostirea romana va fi constituita predominant din militari profesionisti, mai bine pregatiti, mai bine antrenati, mai bine echipati si mai bine platiti. Suma alocata pentru fiecare militar se va dubla.
Un factor de risc la adresa securitatii nationale este prelungirea unor dificultati interne de natura economica, financiara si sociala care afecteaza critic si vital functionarea societatii romanesti. Pentru a combate efectiv aceasta amenintare este necesar un efort conjugat, al tuturor cetatenilor romani.
Am inceput reformele mai tarziu decat cei care se bucura deja de rezultatele lor pozitive, dar am avut maturitatea sa evitam crize financiare majore pe care alte state din regiune le cunosc sau le-au cunoscut. Daca vom accentua reforma vom ajunge si noi la beneficii. Daca vom abandona ritmul actual al reformei, vom intra la randul nostru in crize care vor afecta oamenii si economiile lor, societatile comerciale si angajatii lor.
Nu are rost sa ne mintim. Calea de mijloc duce la esec sigur si nici nu ne-am putea intoarce intr-un trecut care nu mai exista. Organizatia CAER a murit de mult, subventionarea pierderilor nu mai este posibila, iar orice creditor care ne ofera fonduri doreste sa le si recupereze. Intr-o lume in care toti cei care investesc bani vor sa castige bani nu ne putem irosi eforturile in productii sau afaceri inutile. Avem inca o industrie ineficienta care trebuie sa sustina si drumul greu spre o agricultura performanta. Suntem in situatia de a avea sectoare economice cu probleme de subdezvoltare, care trebuie sa sustina politici sociale specifice tarilor dezvoltate, cum este existenta unui numar impresionant de pensionari, de persoane non-active. Suntem nevoiti sa facem sacrificii in continuare pentru plata unei datorii externe contractate in anii ’92 – ’96, a carei restituire a fost defectuos esalonata.
Stiu ca romanii se simt jigniti atunci cand potentialul lor economic si traditiile lor nu sunt luate in seama. Stiu asta pentru ca si eu sunt roman si simt la fel. Suntem recunoscuti astazi in lume prin cultura noastra, prin modul in care promovam intelegerea si dialogul inauntrul si in afara tarii, prin artistii si prin sportivii nostri. Dar trebuie sa fim recunoscuti si prin felul in care stim sa ne folosim resursele, prin felul in care stim sa facem bani, sa construim calculatoare, autostrazi, orase si sate civilizate.
Trebuie sa ne castigam credibilitatea pe pietele de capital pentru ca nu avem in tara resursele financiare necesare dezvoltarii durabile a tarii. Aceasta implica cumpatare si respect fata de banul public. Incepand de anul viitor Romania va beneficia de fonduri europene nerambursabile de patru ori mai mari decat in prezent. Le vom investi in domenii de interes strategic, esentiale pentru securitatea nationala: dezvoltarea infrastructurilor din transport, securizarea frontierelor, prevenirea poluarii si dezvoltarea agriculturii.
Un important factor de risc la adresa securitatii nationale il reprezinta retelele crimei organizate si terorismul international. In contracararea acestui risc un rol esential revine serviciilor de informatii care si-au modificat si modernizat statutul juridic, modul de actiune si coopereaza eficient cu parteneri externi de mare anvegura.
Fenomenul crimei organizate a lovit din plin Romania dupa 1990. Din datele Curtii de Conturi rezulta ca pagubele insumate ale activitatilor infractionale din domeniul flotei, al petrolului, al ingrasamintelor chimice, de la Bancorex si de la alte banci sunt in valoare de miliarde de dolari. Efectele negative ale acestor activitati ating direct siguranta nationala. Distrugerea flotei civile a lasat Romania fara importante capacitati de transport pentru marfuri si persoane in caz de conflict. Tot din aceasta cauza tara noastra si-a vazut diminuate posibilitatile de actiune in spatiul economic de la Marea Neagra si din zona Caspica, care devin din ce in ce mai importante pentru obtinerea de resurse energetice si pentru dezvoltarea infrastructurilor.
In ceea ce priveste actiunile ilegale din domeniul bancar, statul a fost nevoit sa plateasca un miliard de dolari in 1997 pentru a sustine Bancorex si Banca Agricola. Alte 400 de milioane de dolari au fost virate la Bancorex in 1999. Este un efort financiar urias care a diminuat cheltuielile de la buget pentru domenii vitale si afecteaza apararea, ordinea publica, invatamantul, sanatatea si, in cele din urma, pe fiecare dintre noi.
Avand in vedere gravitatea acestor riscuri neconventionale si pericolul ca tara sa devina ea insasi o zona de risc, masurile care se iau trebuie sa fie foarte hotarate. Ele comporta consolidarea lantului de actiune: Politie, Servicii de informatii, Minister public, Justitie pentru intensificarea luptei impotriva coruptiei si crimei organizate.
Fenomenului de globalizare a criminalitatii trebuie sa i se opuna un proces de globalizare a cooperarii in domeniul combaterii criminalitatii transnationale. In acest an, prin sprijinirea eforturilor tarii noastre de catre SUA si Uniunea Europeana, s-a creat la Bucuresti Centrul Regional de Combatere a Criminalitatii Transfrontaliere, element de substanta al Initiativei de Cooperare Sud-Est Europene.
Alt factor de risc are in vedere actiunile care pot conduce la separatism, xenofobie, intoleranta, conflicte etnice sau religioase. Avem in imediata noastra vecinatate un exemplu tragic al modului in care pot evolua intolerantele si nationalismul pana acolo incat sa puna in pericol existenta si evolutia popoarelor insesi.
Stiu ca populatia Romaniei, in marea sa majoritate, nu este de acord cu astfel de abordari. Dar mai stiu ca exista persoane care incearca sa agite apele nationalismului, care inteleg rau fie apartenenta etnica, fie interesul national. Autoritatile statului au actionat adeseori sovaielnic atunci cand au avut de a face cu propaganda sovina, cu rasismul, cu separatismul. Lumea in care traim ne arata ca astfel de sovaieli pot genera in timp evolutii catastrofale.
Desigur, lista factorilor de risc la adresa sigurantei nationale nu poate fi niciodata epuizata intr-o lume care se schimba mai repede decat oricand. Astfel, deteriorarea mediului ambiant in Romania si in imediata apropiere a frontierelor sale constituie de asemenea un factor de risc pentru securitatea nationala.
Desi constatam ca apele, plajele sau aerul sunt poluate distrugator, nu am fost inca in masura sa reactionam rapid si sa aplicam sanctiuni aspre celor care au produs aceste pagube si sa inlaturam in timp util distrugerile. Punerea recenta in functiune de catre Ministerul Mediului a unui sistem national de supraveghere a aerului si apelor ofera o speranta pentru o mai buna protectie a cetatenilor Romaniei in fata riscurilor ecologice. Pentru a fi eficient, acest sistem trebuie sa functioneze la nivelul standardelor de varf.
Raman si alte riscuri, mai mult sau mai putin constientizate. Chiar si faptul ca nu ne-am adaptat suficient de repede politicile de stimulare in domeniul informatizarii, ca avem prea putine computere si prea putine forme de securizare serioasa a retelelor este si el un factor de risc care ne poate marginaliza in societatea moderna informationala.
Natura, dinamica si ierarhia riscurilor existente sau posibile, precum si strategiile de contracarare trebuie reconsiderate periodic. Strategia de Securitate Nationala este rezultatul muncii multor specialisti carora vreau sa le multumesc acum.
Punerea ei in practica presupune o crestere a autoritatii statului, a institutiilor menite sa-l apere pe cetatean, sa-i protejeze proprietatea greu dobandita si sa-i garanteze viitorul. Pentru ca astazi, mai mult ca oricand, evolutia noastra democratica depinde de masura in care vom avea legi bine elaborate si stabile pe care sa le aplicam ferm si fara exceptie.
Documentul prezentat astazi exprima interesul national mai presus de optiuni sau dispute de partid. Este un document care apara valori nationale care au nevoie de politici nationale pe termen lung.
Stim cu totii ca exista indivizi pentru care libertatea si democratia sunt o tinta in care trebuie tras cu pusca. Pentru altii, ele sunt un subiect de discutii interminabile sau o sursa de profit. Pentru cei mai multi, libertatea si democratia reprezinta motorul care impinge inainte o natiune.
Strategia de Securitate Nationala este o realizare romaneasca, o constructie care tine seama de mersul lumii si il analizeaza in propriul nostru interes.

Astazi, am prezentat in Parlament Strategia de securitate nationala a Romaniei care exprima o viziune noua asupra acestui concept, intrucat punctul sau de plecare nu il mai constituie statul, ci apararea drepturilor si libertatilor fundamentale ale cetateanului. Si tot pentru prima oara in istoria democratiei parlamentare romanesti antebelice, dar si post-decembriste, avem o strategie limpede, in termeni fermi, pe care o aducem la cunostinta opiniei publice.
Este, de asemenea, pentru prima data cand securitatea nationala nu mai este privita ca o problema predominant militara, ci ca un proces care implica in ansamblu economia, apararea, diplomatia, administratia, ordinea publica, echilibrul social, educatia, sanatatea.
O natiune sau o tara este amenintata nu numai de armate straine, ci si de multe alte pericole interne sau internationale. Pentru noi sunt si vor fi esentiale asigurarea existentei statului national, suveran si independent, unitar si indivizibil; apararea si consolidarea regimului politic democratic; respectarea principiului suprematiei legii si a drepturilor omului, conservarea identitatii romanilor din afara granitelor tarii.
Este in interesul nostru ca Romania sa nu fie izolata, ci, dimpotriva, sa participe la asigurarea securitatii si stabilitatii in Europa, sa se integreze in structurile defensive ale NATO si sa adere la Uniunea Europeana. Aceste prioritati ale politicilor de aliante ce conjuga cu interesul nostru de a dezvolta relatii de parteneriat cu statele vecine, relatii de cooperare in regiune si relatii de cordialitate si colaborare cu celelalte state ale lumii democratice.
Este interesul national al Romaniei sa-si consolideze rolul de pilon de stabilitate in Europa Centrala si de Sud-Est si sa aiba o participare activa in cadrul ONU, al OSCE si al Consiliului Europei.
Toate acestea implica reforma armatei, buna functionare a autoritatilor publice, a administratiei si a justitiei.
Principalele riscuri neconventionale deriva din prelungirea dificultatilor interne de natura economica, financiara si sociala. Avem nevoie de investitii si de credibilitate pe pietele de capital pentru ca nu avem in tara resurse financiare necesare redresarii industriei si agriculturii in sensul unei cresteri economice sanatoase si durabile.
Retelele crimei organizate si terorismul international sunt un pericol evident in toata lumea. Ele sunt un factor de risc si pentru Romania. La fel de periculoase sunt – si s-au dovedit deja – infractiunile financiare si coruptia din tara. Li se adauga contrabanda, traficul ilegal de marfuri si persoane, asa-numita criminalitate transfrontaliera.
Intoleranta si nationalismul genereaza xenofobie, discriminari etnice sau religioase, tensiuni si conflicte. Ele pot si trebuie sa fie prevenite. La fel, riscurile ecologice, degradarea si diminuarea resurselor naturale indispensabile dezvoltarii sanatoase a populatiei.
In ultima instanta, securitatea nationala este o problema care ne priveste si ne implica pe toti.

Presedintele Demirel a abordat in profunzime relatiile turco-romane, problemele regionale si problemele pe care societatea globalizata post-industriala a mileniului III le pune in fata noastra, a tuturor. Sunt pe deplin de acord cu analiza prezentata si de aceea nu voi insista asupra problemelor pe care domnia sa le-a definit atat de stralucit.
Impreuna cu delegatia oamenilor de afaceri romani care ma insoteste, am asteptat aceasta reuniune cu interesul si optimismul pe care ti le inspira intotdeauna intalnirea cu un partener. Sunt bucuros acum, in a doua zi a vizitei mele in Turcia, sa va pot spune ca dialogul cu personalitatile de prim plan ale mediului politic turc au facut ca acest sentiment sa fie mai proaspat si mai intens ca oricand.
Actualul cadru de cooperare intre Romania si Turcia, tari care au facut in ultimii ani proba unui parteneriat politic dinamic si credibil,  reprezinta cea mai importanta premisa a unei evolutii ascendente in relatiile de afaceri. Este de datoria mea sa elogiez inca o data contributia Presedintelui Demirel la instituirea unui cadru oficial de intalniri bilaterale de doua ori pe an; contributia sa la stabilirea unor relatii permanente de tip trilateral, cum sunt cele dintre Turcia – Romania si Bulgaria, precum si preocuparea sa permanenta pentru dezvoltarea cooperarii in zona Marii Negre si, mai departe, in Caucaz si Asia Centrala.
Toate acestea au sporit rolul tarii dumneavoastra in asigurarea unui climat de stabilitate intr-o zona framantata inca de conflicte grave, cu pierderi de vieti omenesti si distrugeri uriase.
Revenind la relatiile romano-turce, avem astazi o sansa in plus de a face, intr-un cadru destins, cum este cel de aici, un bilant al acestor relatii si, mai ales, avem posibilitatea de a identifica noi resurse pentru diversificarea acestora in viitor. Ajuns aici, as vrea sa subliniez ca atat Consiliul pentru Relatii Economice Externe al Turciei, cat si Consiliul Oamenilor de Afaceri Romania-Turcia sunt institutii indispensabile acestei constructii comune. Ce putem constata? Pe de o parte, o buna experienta a cooperarii bilaterale, pe de alta parte, faptul ca potentialul nostru partenerial nu este inca valorificat la intreaga sa capacitate.
Intr-un mediu dominat de oamenii de afaceri, nu se recurge la discursuri lungi. De aceea, voi puncta doar cateva dintre oportunitatile de cooperare care, in opinia mea, pot da consistenta si stabilitate relatiilor bilaterale.
Investitiile turcesti in Romania au depasit etapa micului business si au evoluat spre domenii de interes mai larg: elemente esentiale de infrastructura, industria energetica, a produselor petroliere si constructii. In domenii strategice cooperarea este menita sa asigure structura de rezistenta a relatiilor economice. Pe de alta parte, multitudinea de intreprinderi mici si mijlocii accentueaza relatiile inter-umane astfel incat ambele directii vor trebui dezvoltate.
Activitatea Consiliului Oamenilor de Afaceri Turcia-Romania demonstreaza dinamismul sectorului privat si eficacitatea implicarii societatii civile in relatiile bilaterale. In acelasi timp, un dialog intre reprezentantii puterii politice si institutiile neguvernamentale este benefic pentru identificarea unor blocaje legislative si baraje birocratice. Consiliul Oamenilor de Afaceri Turcia-Romania ne poate ajuta sa realizam marile proiecte pe care le-am elaborat si am inceput sa le derulam. Si este de datoria noastra, a presedintilor, a guvernelor, sa asiguram garantia dezvoltarii acestor proiecte.
Experienta ultimilor ani a demonstrat ca oamenii de afaceri turci cred in viitorul economiei romanesti si inteleg ca anumite dificultati ale tranzitiei post-comuniste nu constituie argumente pentru o pozitie rezervata fata de posibilitatea de a investi in Romania. De asemenea, companiile romanesti si oamenii de afaceri romani au venit sa lucreze in Turcia. Treptat-treptat, in ambele tari s-a creat un mediu de afaceri prietenos pentru partenerii turci si, respectiv, romani.
Intreprinderile mixte romano-turce au constituit un alt laborator al intensificarii relatiilor economice. Ele ne vor pregati sa operam bine, in continuare, pe terte piete, inclusiv in cadrul acestui mare program de reconstructie a Iugoslaviei si de dezvoltare durabila a Sud-Estului european pe care intreaga zona il asteapta.
Inainte de a incheia, as dori sa va prezint pe cativa dintre membrii delegatiei romane care ma insoteste. Componenta delegatiei ilustreaza foarte clar atentia deosebita pe care o dam cooperarii cu tara dumneavoastra. Am in vedere pe domnul ministru al Industriei si Comertului si pe presedintele Fondului Proprietatii de Stat, institutii publice care joaca un rol important in procesul de privatizare. Schimburile economice inseamna si forta de munca, astfel ca este prezent aici ministrul Muncii si Protectiei Sociale. Este, de asemenea, alaturi de noi ministrul adjunct al Afacerilor Externe, care raspunde de cooperarea regionala in politica externa a Romaniei.
Am vorbit despre societatea post-industriala. Ea se bazeaza pe cercetare stiintifica si ca atare este prezent aici seful Agentiei Nationale pentru Dezvoltare Stiintifica, care a semnat ieri, la Ankara, impreuna cu omologul sau turc, Acordul de cooperare in domeniul cercetarii stiintifice. La reuniunea de la Antalya, Turcia a propus dezvoltarea cooperarii in domeniul turismului. Ca urmare, este prezent seful Agentiei Nationale pentru Turism. Si pentru ca avem nevoie de legi bune, alaturi de noi se afla doi deputati din Parlamentul Romaniei care reprezinta minoritatea turca si minoritatea tatara din Romania.
Nu pot sa nu mentionez prezenta in delegatia romana a comandantului Armatei I, participanta la programul de cooperare si interoperabilitate dintre armatele noastre.
Dumneavoastra, care va ocupati de afaceri, dati o mare atentie imaginii. Si politicienii sunt obligati sa faca acest lucru. Dar mai populari decat oamenii de afaceri (si in orice caz, decat oamenii politici) sunt intotdeauna sportivii. De aceea, ma bucur sa salut prezenta in aceasta sala a unui alt ambasador al Romaniei in Turcia, binecunoscutul Gheorghe Hagi.
V-am prezentat membrii delegatiei oficiale romane pentru ca dumneavoastra sa-i „exploatati” cat mai bine prin intrebari inteligente, la care asteptam cu totii raspunsuri cat mai convingatoare.

Privilegiul de a te adresa reprezentantilor autorizati ai celei mai importante asociatii universitare internationale poate fi datorat unei pozitii politice trecatoare de sef de stat. Dar este datoria oricarui om de stat – deci cu atat mai mult a mea, care am venit in mediul politic din sfera universitara, si, intr-o oarecare masura, in numele Universitatii – de a plonja din timp in timp in aceasta mare interioara pentru a regasi apoi, plecand de la experienta Republicii Literelor, Republica Cetatenilor.
Vocatia universitara nu sfarseste niciodata. De opt secole, adevaratii universitari intra in Universitate ca intr-o religie pentru ca activitatea universitara tine de o implicare profunda, intelectuala si morala, in viata comunitatii.
Republica Literelor este cea care a aratat Republicii Cetatenilor ca ideile nu circula niciodata prin ele insele, ca trebuie asumate de oamenii care le formuleaza, care le transmit, care se bat pentru ele, care traiesc consecintele si responsabilitatile pe care ele le implica. Examinate, puse la indoiala, acceptate sau respinse, aceste idei nu au decat viata pe care oamenii le-o dau sacrificandu-se adeseori pentru triumful lor.
Reflectand asupra temei care mi-a fost propusa, aceea a responsabilitatii universitatilor in societatea noastra, cred ca nu este suficient sa ne limitam la a evalua universitatile ca institutii de invatamant si cercetare care imprumuta diversitatea extrema a lumii de azi. Universitatea a avut meritul de a fi propus societatii un anumit mod de a aborda si de a considera fiinta umana si relatiile umane. Astfel, valorile care au luat nastere mai intai in cadrul Universitatii au fost consacrate treptat ca valori fundamentale ale epocii democratice.
Nascuta ca o comunitate de dascali si de studenti reuniti in jurul unui proiect comun, de explorare si cunoastere, Universitatea s-a pus in slujba adevarului. In aceasta cautare, calea aleasa de Universitate, inca de la infiintarea sa, a fost nu numai remarcabila, ci si clarvazatoare. Refuzand sa ramana un spatiu in care eruditii isi enunta ideile, siguri de ei insisi si de propria lor valoare, Universitatea a devenit un forum in care ideile castiga in claritate si in vigoare doar atunci cand fac obiectul unor confruntari permanente. Altfel spus, Universitatea – ca institutie a modernitatii – reprezinta, prin definitie, un loc al pluralismului, unde cunoasterea nu este numai o problema de eruditie, ci si o problema de constructie a personalitatii umane. Fiind in acelasi timp un spatiu al libertatii de expresie, un forum al dezbaterii si un mediu incitant pentru reflectie, Universitatea cladeste idei si oameni. Ea este o cetate libera in care libertatea de gandire trebuie sa prevaleze.
Orice universitate adevarata reprezinta, acolo unde se gaseste, o reduta a democratiei atata timp cat spiritul critic, ratiunea si pluralismul sunt valorile care stau la baza demersului sau educativ.
La finele acestui mileniu, in care ne confruntam cu riscul depersonalizarii, Universitatea trebuie sa-si asume din nou o sarcina fundamentala pentru viitorul omenirii: reasezarea omului pe pozitia care ii apartine de drept, ca subiect si tel al actiunii sociale.
Nu avem dreptul sa uitam ca toate ororile acestui secol tragic au fost inainte de toate cuvinte spuse si scrise de intelectuali si, adeseori, alti intelectuali au facut demersuri pentru a le pune in practica. In absenta cuvintelor care le-au exprimat, nici comunismul, nici fascismul nu ar fi putut revarsa asupra lumii otrava lor letala. Doctrina purificarii sarbesti din Kosovo a fost exprimata pentru prima data intrun memoriu al Academiei de Stiinte din Serbia. Discursul fondator al national-comunismului sarb si-a creat o legitimitate amagitoare si insangerata si datorita ralierii unor universitari, in timp ce multi alti universitari sarbi au fost si sunt sufletul miscarilor democratice.
Adevarata conditie de universitar inseamna a-ti asuma fara gres nu numai responsabilitatea actelor tale, dar si a cuvintelor tale, a gandurilor circumscrise acestora.
Avand drept unic stapan propria constiinta, profesorul trebuie sa evalueze cu onestitate mesajul pe care il transmite generatiilor pe care le formeaza. El trebuie sa-si interzica orice instrumentalizare a misiunii sale de dascal in scopuri care se plaseaza in afara cautarii stiintei si a adevarului. Dascalul care ii fascineaza pe tineri atragandu-i spre o anume ideologie, spre o falsa cunoastere, spre o gandire violenta si impura, devine raspunzator nu numai in fata lui insusi, ci si in fata societatii si a istoriei.
Uneori Universitatea devine ea insasi o miza. A fost cazul Universitatii albaneze din Kosovo – interzisa, supravietuind in clandestinitate si, in cele din urma, impinsa la violenta prin violenta.
Un exemplu de rezistenta l-au oferit universitarii romani ostili intolerantei de orice fel. Refuzul acesteia a fost una dintre temele cele mai curajoase sustinute de studentii si profesorii romani in valtoarea revolutiei anticomuniste din 1989. La fel, in perioada urmatoare, universitatile romanesti au refuzat sa faca jocul national-comunismului. Luand exemplul intelectualilor, o mare parte a clasei politice si mai ales societatea civila au respins ideea oricarei confruntari violente, in favoarea dialogului. Acesta a reprezentat adevaratul fundament al reconcilierii istorice dintre romani si maghiari, iar aceasta trasatura distinctiva a democratiei romanesti reinstaurate si-a gasit o expresie simbolica in universitatea multiculturala romano-maghiara. S-a demonstrat astfel ca se poate construi o societate si o natiune de cetateni, in care minoritatile sunt aparate prin vointa majoritatii, deschizandu-se, astfel, un spatiu de speranta la frontierele unei zone sfasiate de conflicte.
Este datoria noastra, a profesorilor si a studentilor, sa contracaram orice piedica pusa libertatii de gandire, dar tot datoria noastra este sa nu permitem ca libertatile academice, esentiale pentru noi, sa fie prost utilizate.
Spiritul critic, ratiunea si pluralismul cer nu numai acceptarea diferentelor, ci si atentia acordata celuilalt. Universitatea reuneste nu numai personalitati diferite, ci ea pune laolalta, sub acelasi orizont de cunoastere, diversitatea culturilor.
Pentru noi, proiectul comun in jurul caruia, in numele caruia si in avantajul caruia ne-am reunit astazi este cunoasterea, impartasirea cunoasterii ca legatura comunitara. Dar si ca instrument de cooperare, de apropiere si de solidaritate pentru prestigiul invatamantului superior.
Cred ca Universitatea reprezinta cu adevarat unul dintre ultimele metereze in fata unei mondializari unipolare si a unui proces din ce in ce mai uniformizator de omologare culturala bazata pe o tot mai evidenta dominatie a comunicarii audiovizuale, in detrimentul scriiturii. Asistam la o tendinta de uniformizare a comportamentelor care ar vrea sa ne faca sa credem ca trebuie sa vorbim aceeasi limba, ca trebuie sa ne imbracam la fel, ca mostenirea culturala a umanitatii nu mai conteaza, ca importanta mai au doar actiunea sau banii si nu trebuie sa ne mai pierdem timpul gandind si reflectand.
In fata unei asemenea perspective, poate ca exemplul cel mai remarcabil de multi-culturalism bine gestionat politic, ce ar putea fi opus unei asemenea mondializari uniformizatoare, este furnizat de institutiile universitare ai caror reprezentanti avizati si autorizati sunteti. Doresc, prin urmare, ca reflectia noastra comuna asupra identitatii institutionale a Universitatii secolului XXI sa poata contribui, prin intermediul valorilor care ne sunt specifice, la consolidarea demnitatii cunoasterii si la prestigiul Universitatii, ca institutie a libertatii in societatile noastre.
Exista oare o societate libera, alta decat cea construita dupa masura omului? Democratia nu este oare lucrul cel mai profund si mai veritabil uman in viata comuna a oamenilor? Asa stand lucrurile, mizele pe care mileniul III le pune deja in fata societatii sunt, fara indoiala, noi provocari la care Universitatea este chemata sa dea raspuns.
Prin consacrarea personalitatii umane, modernitatea a fost poate prea ades considerata o dizolvare inevitabila a legaturilor organice din sanul comunitatii. Or, dincolo de aspectele incontestabil pozitive ale procesului de modernizare, ceea ce trebuie sa punem acum in lumina este, dupa parerea mea, ocrotirea tendintei naturale a omului de a trai si de a se dezvolta in cadrul comunitatii. Numai in acest fel modernitatea se va dovedi la inaltimea omului, croita pentru om. Nu vom intra in post-modernitate cu ce avem, ci cu ceea ce suntem.
In timpul perioadei pline de riscuri, de ambiguitati si de neprevazut ce a urmat incetarii Razboiului Rece, sub denumirea generica de tranzitie, prima misiune pe care a fost chemata sa o indeplineasca Universitatea a fost (si este) de natura sociala. Experienta universitara ne indeamna sa fim sensibili la transformarile din lumea reala; sa incurajam dezvoltarea invatamantului superior si rolul educatiei superioare; sa veghem ca justitia sa actioneze cu adevarat in societate gestionand in mod transparent toate raporturile dintre persoane, grupuri si stat.
La crizele sociale, create de bulversarile economice si politice ale mondializarii, ale modernizarii si – in cazul tarii mele – ale post-comunismului, risca sa se adauge si o criza a scolii. Cum scoala este prin excelenta un loc al socializarii si al structurarii personalitatii umane, este firesc sa ne intrebam care este marja de mediere si de inovatie a Universitatii, in calitatea ei de aliata a societatii impotriva ravagiilor produse de aceste multiple crize?
Inainte de a vorbi despre modul in care Universitatea poate infrunta responsabilitatile sale sociale in secolul XXI, se poate afirma ca provocarile prezentului sunt deja atat de urgente si de importante, incat este necesar sa incercam sa le raspundem cu prioritate. Mai mult decat in orice alt moment al istoriei, nu putem ignora nici una dintre ipotezele sub care ne reprezentam viitorul si nu putem gandi prezentul decat prin raportare la viitor.
Dintre sfidarile sociale cu care se va confrunta Universitatea mileniului III, doua imi par semnificative pentru modul in care vom fi capabili sa ne organizam elementele cunoasterii si viata comunitara. Am in vedere, in primul rand, modul nostru de a intelege actiunea umana si, in al doilea rand, modul de a concepe existenta noastra comuna, de a imagina si de a pune in lucrare functia sociala a cunoasterii.
Istoria modernizarii economice si sociale a Europei, desi nu este uniforma de la Est la Vest si de la Nord la Sud, acopera un timp considerabil in care s-au produs efecte durabile si profunde. Or, intelegerea acestei istorii se afla in miezul activitatii comunitatii universitare, de care poate da seama si de la care poate invata.
Pentru a reusi intr-un asemenea demers, Universitatea este datoare sa depaseasca ea insasi anumite obstacole, in special in relatia intre elite si societate in ansamblul ei. Respectul pentru valoare, cultivarea spiritului competitiv bazat pe competenta si inventivitate, stimularea creativitatii vor reconfigura rolul elitelor si recunoasterea locului lor intr-o ierarhizare etica a valorilor sociale.
Folosind parghiile colaborarii si comunicarii intre universitati, comunitatea academica este chemata sa mijloceasca depasirea unor bariere de mentalitate intre Vest si Est, ca si intre Nord si Sud.
Nu mai avem dreptul sa concepem sfera cunoasterii si a pregatirii universitare ca un spatiu situat dincolo de mizele sociale, condus de reguli esoterice, sesizate doar de initiati, un spatiu monopolizat de cercuri inchise, inaccesibile majoritatii, separat, deci opus acesteia. Din contra, de acum incolo trebuie sa concepem Universitatea ca un mod exemplar de a fi impreuna, aplecati asupra unui proiect comun.
Viitorul lumii noastre nu poate fi asigurat atata timp cat dimensiunilor de excelenta intelectuala, stiintifica si tehnica nu li se vor adauga inaltul simt al responsabilitatii civice, capacitatea de a lucra in favoarea pluralismului si dialogului, a respectului reciproc si a fidelitatii fata de drepturile omului.
Universitatile fauresc viitorul lumii acum. Ele ii formeaza pe cei care vor proiecta infrastuctura si tehnologiile, dar si pe cei care vor lua deciziile politice si vor administra societatea, pe cei care vor fi educatorii copiilor nostri. Universitatile ii descopera si ii formeaza pe literatii si artistii care vor intruchipa visele, sperantele, dramele si cosmarurile vremurilor ce vin.
Secolul XXI apartine deja universitarilor, ei sunt primii care au de raspuns la toate provocarile timpului si lumii in care vom trai.

Privilegiul de a te adresa reprezentantilor autorizati ai celei mai importante asociatii universitare internationale poate fi datorat unei pozitii politice trecatoare de sef de stat. Dar este datoria oricarui om de stat – deci cu atat mai mult a mea, care am venit in mediul politic din sfera universitara, si, intr-o oarecare masura, in numele Universitatii – de a plonja din timp in timp in aceasta mare interioara pentru a regasi apoi, plecand de la experienta Republicii Literelor, Republica Cetatenilor.
Vocatia universitara nu sfarseste niciodata. De opt secole, adevaratii universitari intra in Universitate ca intr-o religie pentru ca activitatea universitara tine de o implicare profunda, intelectuala si morala, in viata comunitatii.
Republica Literelor este cea care a aratat Republicii Cetatenilor ca ideile nu circula niciodata prin ele insele, ca trebuie asumate de oamenii care le formuleaza, care le transmit, care se bat pentru ele, care traiesc consecintele si responsabilitatile pe care ele le implica. Examinate, puse la indoiala, acceptate sau respinse, aceste idei nu au decat viata pe care oamenii le-o dau sacrificandu-se adeseori pentru triumful lor.
Reflectand asupra temei care mi-a fost propusa, aceea a responsabilitatii universitatilor in societatea noastra, cred ca nu este suficient sa ne limitam la a evalua universitatile ca institutii de invatamant si cercetare care imprumuta diversitatea extrema a lumii de azi. Universitatea a avut meritul de a fi propus societatii un anumit mod de a aborda si de a considera fiinta umana si relatiile umane. Astfel, valorile care au luat nastere mai intai in cadrul Universitatii au fost consacrate treptat ca valori fundamentale ale epocii democratice.
Nascuta ca o comunitate de dascali si de studenti reuniti in jurul unui proiect comun, de explorare si cunoastere, Universitatea s-a pus in slujba adevarului. In aceasta cautare, calea aleasa de Universitate, inca de la infiintarea sa, a fost nu numai remarcabila, ci si clarvazatoare. Refuzand sa ramana un spatiu in care eruditii isi enunta ideile, siguri de ei insisi si de propria lor valoare, Universitatea a devenit un forum in care ideile castiga in claritate si in vigoare doar atunci cand fac obiectul unor confruntari permanente. Altfel spus, Universitatea – ca institutie a modernitatii – reprezinta, prin definitie, un loc al pluralismului, unde cunoasterea nu este numai o problema de eruditie, ci si o problema de constructie a personalitatii umane. Fiind in acelasi timp un spatiu al libertatii de expresie, un forum al dezbaterii si un mediu incitant pentru reflectie, Universitatea cladeste idei si oameni. Ea este o cetate libera in care libertatea de gandire trebuie sa prevaleze.
Orice universitate adevarata reprezinta, acolo unde se gaseste, o reduta a democratiei atata timp cat spiritul critic, ratiunea si pluralismul sunt valorile care stau la baza demersului sau educativ.
La finele acestui mileniu, in care ne confruntam cu riscul depersonalizarii, Universitatea trebuie sa-si asume din nou o sarcina fundamentala pentru viitorul omenirii: reasezarea omului pe pozitia care ii apartine de drept, ca subiect si tel al actiunii sociale.
Nu avem dreptul sa uitam ca toate ororile acestui secol tragic au fost inainte de toate cuvinte spuse si scrise de intelectuali si, adeseori, alti intelectuali au facut demersuri pentru a le pune in practica. In absenta cuvintelor care le-au exprimat, nici comunismul, nici fascismul nu ar fi putut revarsa asupra lumii otrava lor letala. Doctrina purificarii sarbesti din Kosovo a fost exprimata pentru prima data intrun memoriu al Academiei de Stiinte din Serbia. Discursul fondator al national-comunismului sarb si-a creat o legitimitate amagitoare si insangerata si datorita ralierii unor universitari, in timp ce multi alti universitari sarbi au fost si sunt sufletul miscarilor democratice.
Adevarata conditie de universitar inseamna a-ti asuma fara gres nu numai responsabilitatea actelor tale, dar si a cuvintelor tale, a gandurilor circumscrise acestora.
Avand drept unic stapan propria constiinta, profesorul trebuie sa evalueze cu onestitate mesajul pe care il transmite generatiilor pe care le formeaza. El trebuie sa-si interzica orice instrumentalizare a misiunii sale de dascal in scopuri care se plaseaza in afara cautarii stiintei si a adevarului. Dascalul care ii fascineaza pe tineri atragandu-i spre o anume ideologie, spre o falsa cunoastere, spre o gandire violenta si impura, devine raspunzator nu numai in fata lui insusi, ci si in fata societatii si a istoriei.
Uneori Universitatea devine ea insasi o miza. A fost cazul Universitatii albaneze din Kosovo – interzisa, supravietuind in clandestinitate si, in cele din urma, impinsa la violenta prin violenta.
Un exemplu de rezistenta l-au oferit universitarii romani ostili intolerantei de orice fel. Refuzul acesteia a fost una dintre temele cele mai curajoase sustinute de studentii si profesorii romani in valtoarea revolutiei anticomuniste din 1989. La fel, in perioada urmatoare, universitatile romanesti au refuzat sa faca jocul national-comunismului. Luand exemplul intelectualilor, o mare parte a clasei politice si mai ales societatea civila au respins ideea oricarei confruntari violente, in favoarea dialogului. Acesta a reprezentat adevaratul fundament al reconcilierii istorice dintre romani si maghiari, iar aceasta trasatura distinctiva a democratiei romanesti reinstaurate si-a gasit o expresie simbolica in universitatea multiculturala romano-maghiara. S-a demonstrat astfel ca se poate construi o societate si o natiune de cetateni, in care minoritatile sunt aparate prin vointa majoritatii, deschizandu-se, astfel, un spatiu de speranta la frontierele unei zone sfasiate de conflicte.
Este datoria noastra, a profesorilor si a studentilor, sa contracaram orice piedica pusa libertatii de gandire, dar tot datoria noastra este sa nu permitem ca libertatile academice, esentiale pentru noi, sa fie prost utilizate.
Spiritul critic, ratiunea si pluralismul cer nu numai acceptarea diferentelor, ci si atentia acordata celuilalt. Universitatea reuneste nu numai personalitati diferite, ci ea pune laolalta, sub acelasi orizont de cunoastere, diversitatea culturilor.
Pentru noi, proiectul comun in jurul caruia, in numele caruia si in avantajul caruia ne-am reunit astazi este cunoasterea, impartasirea cunoasterii ca legatura comunitara. Dar si ca instrument de cooperare, de apropiere si de solidaritate pentru prestigiul invatamantului superior.
Cred ca Universitatea reprezinta cu adevarat unul dintre ultimele metereze in fata unei mondializari unipolare si a unui proces din ce in ce mai uniformizator de omologare culturala bazata pe o tot mai evidenta dominatie a comunicarii audiovizuale, in detrimentul scriiturii. Asistam la o tendinta de uniformizare a comportamentelor care ar vrea sa ne faca sa credem ca trebuie sa vorbim aceeasi limba, ca trebuie sa ne imbracam la fel, ca mostenirea culturala a umanitatii nu mai conteaza, ca importanta mai au doar actiunea sau banii si nu trebuie sa ne mai pierdem timpul gandind si reflectand.
In fata unei asemenea perspective, poate ca exemplul cel mai remarcabil de multi-culturalism bine gestionat politic, ce ar putea fi opus unei asemenea mondializari uniformizatoare, este furnizat de institutiile universitare ai caror reprezentanti avizati si autorizati sunteti. Doresc, prin urmare, ca reflectia noastra comuna asupra identitatii institutionale a Universitatii secolului XXI sa poata contribui, prin intermediul valorilor care ne sunt specifice, la consolidarea demnitatii cunoasterii si la prestigiul Universitatii, ca institutie a libertatii in societatile noastre.
Exista oare o societate libera, alta decat cea construita dupa masura omului? Democratia nu este oare lucrul cel mai profund si mai veritabil uman in viata comuna a oamenilor? Asa stand lucrurile, mizele pe care mileniul III le pune deja in fata societatii sunt, fara indoiala, noi provocari la care Universitatea este chemata sa dea raspuns.
Prin consacrarea personalitatii umane, modernitatea a fost poate prea ades considerata o dizolvare inevitabila a legaturilor organice din sanul comunitatii. Or, dincolo de aspectele incontestabil pozitive ale procesului de modernizare, ceea ce trebuie sa punem acum in lumina este, dupa parerea mea, ocrotirea tendintei naturale a omului de a trai si de a se dezvolta in cadrul comunitatii. Numai in acest fel modernitatea se va dovedi la inaltimea omului, croita pentru om. Nu vom intra in post-modernitate cu ce avem, ci cu ceea ce suntem.
In timpul perioadei pline de riscuri, de ambiguitati si de neprevazut ce a urmat incetarii Razboiului Rece, sub denumirea generica de tranzitie, prima misiune pe care a fost chemata sa o indeplineasca Universitatea a fost (si este) de natura sociala. Experienta universitara ne indeamna sa fim sensibili la transformarile din lumea reala; sa incurajam dezvoltarea invatamantului superior si rolul educatiei superioare; sa veghem ca justitia sa actioneze cu adevarat in societate gestionand in mod transparent toate raporturile dintre persoane, grupuri si stat.
La crizele sociale, create de bulversarile economice si politice ale mondializarii, ale modernizarii si – in cazul tarii mele – ale post-comunismului, risca sa se adauge si o criza a scolii. Cum scoala este prin excelenta un loc al socializarii si al structurarii personalitatii umane, este firesc sa ne intrebam care este marja de mediere si de inovatie a Universitatii, in calitatea ei de aliata a societatii impotriva ravagiilor produse de aceste multiple crize?
Inainte de a vorbi despre modul in care Universitatea poate infrunta responsabilitatile sale sociale in secolul XXI, se poate afirma ca provocarile prezentului sunt deja atat de urgente si de importante, incat este necesar sa incercam sa le raspundem cu prioritate. Mai mult decat in orice alt moment al istoriei, nu putem ignora nici una dintre ipotezele sub care ne reprezentam viitorul si nu putem gandi prezentul decat prin raportare la viitor.
Dintre sfidarile sociale cu care se va confrunta Universitatea mileniului III, doua imi par semnificative pentru modul in care vom fi capabili sa ne organizam elementele cunoasterii si viata comunitara. Am in vedere, in primul rand, modul nostru de a intelege actiunea umana si, in al doilea rand, modul de a concepe existenta noastra comuna, de a imagina si de a pune in lucrare functia sociala a cunoasterii.
Istoria modernizarii economice si sociale a Europei, desi nu este uniforma de la Est la Vest si de la Nord la Sud, acopera un timp considerabil in care s-au produs efecte durabile si profunde. Or, intelegerea acestei istorii se afla in miezul activitatii comunitatii universitare, de care poate da seama si de la care poate invata.
Pentru a reusi intr-un asemenea demers, Universitatea este datoare sa depaseasca ea insasi anumite obstacole, in special in relatia intre elite si societate in ansamblul ei. Respectul pentru valoare, cultivarea spiritului competitiv bazat pe competenta si inventivitate, stimularea creativitatii vor reconfigura rolul elitelor si recunoasterea locului lor intr-o ierarhizare etica a valorilor sociale.
Folosind parghiile colaborarii si comunicarii intre universitati, comunitatea academica este chemata sa mijloceasca depasirea unor bariere de mentalitate intre Vest si Est, ca si intre Nord si Sud.
Nu mai avem dreptul sa concepem sfera cunoasterii si a pregatirii universitare ca un spatiu situat dincolo de mizele sociale, condus de reguli esoterice, sesizate doar de initiati, un spatiu monopolizat de cercuri inchise, inaccesibile majoritatii, separat, deci opus acesteia. Din contra, de acum incolo trebuie sa concepem Universitatea ca un mod exemplar de a fi impreuna, aplecati asupra unui proiect comun.
Viitorul lumii noastre nu poate fi asigurat atata timp cat dimensiunilor de excelenta intelectuala, stiintifica si tehnica nu li se vor adauga inaltul simt al responsabilitatii civice, capacitatea de a lucra in favoarea pluralismului si dialogului, a respectului reciproc si a fidelitatii fata de drepturile omului.
Universitatile fauresc viitorul lumii acum. Ele ii formeaza pe cei care vor proiecta infrastuctura si tehnologiile, dar si pe cei care vor lua deciziile politice si vor administra societatea, pe cei care vor fi educatorii copiilor nostri. Universitatile ii descopera si ii formeaza pe literatii si artistii care vor intruchipa visele, sperantele, dramele si cosmarurile vremurilor ce vin.
Secolul XXI apartine deja universitarilor, ei sunt primii care au de raspuns la toate provocarile timpului si lumii in care vom trai.

Doresc sa transmit Comisiei de Actiune Romania – SUA si Centrului de Studii Strategice Internationale un mesaj de apreciere sincera pentru modul in care contribuie la implementarea Parteneriatului Strategic Romania – SUA.
Seful delegatiei Statelor Unite, co-presedinte al Comisiei, a prezentat rezultatele activitatii celor sapte grupuri de lucru. Este bine ca, din 22 de recomandari ale Comisiei, 19 au fost finalizate de catre Guvernul roman si 12 dintre ele sunt puse in aplicare. Iata o Comisie care are in vedere o strategie (de dezvoltare a relatiilor parteneriatului romano-american), dar a carei activitate se poate exprima deja in realizari concrete.
Inainte de a ma opri la aceste rezultate concrete, as vrea sa subliniez concizia si precizia interventiilor reprezentantilor americani si romani. Ceva din stiinta managementului, din creativitatea si modul sistematic de lucru al partenerilor americani s-a transmis colaboratorilor din Romania si cred ca aceste abilitati reprezinta si ele dividende foarte importante ale actiunilor organizate de Comisie.
Sigur ca, in mare parte, lucrurile pe care le-am auzit le cunosteam. Nu numai pentru ca aproape toti consilierii mei au lucrat in aceste grupuri si au fost permanent in miezul activitatii acestei Comisii, dar si datorita faptului ca a existat, ca sa spun asa, o intensa activitate epistolara intre mine si Comisie, care m-a solicitat pentru clarificarea unor probleme intervenite pe parcursul activitatii sale.
As vrea sa dam si o alta lumina lucrurilor spre a pune in evidenta si partea mai putin vazuta, partea umana si concreta pe care deseori o uitam, mai ales cand facem studii sau proiecte strategice. Uneori chiar trebuie sa ne departam putin de ea pentru a avea o perspectiva de ansamblu. Dar omul nu trebuie sa dispara niciodata din mintea noastra. Natura, evenimentele pot interveni cu brutalitate si atunci ne aduc cu picioarele pe pamant fara vreo avertizare expresa.
Nu este uzual ca un presedinte sa intre intr-un salon oficial ca acesta cu bocancii plini de noroi si cu o camasa mototolita si transpirata. Dar, in aceasta dimineata, am fost obligat sa ajung in muntii din vestul Romaniei, mai intai cu avionul, apoi cu elicopterul, cu o masina de teren si apoi cu pasul, printre pietre si noroaie, la locul unei catastrofe naturale, care a provocat mari pierderi materiale, dar, mai ales, ireparabile pierderi umane.
Este una sa citesti sau sa urmaresti la televizor consecintele unui dezastru si altceva sa fii acolo, in momentul in care de sub noroaie se dezgroapa cadavre. Si este una sa vorbesti sau sa trimiti mesaje de compasiune si altceva sa te duci la patul unei mame careia i-au murit doi copii, unul in brate, si apoi sa treci in sala alaturata a spitalului, unde o tanara femeie a nascut prematur, sub socul dezastrului.
Am lucrat cu concepte, am colaborat in comisii de lucru, si in Romania, si in Statele Unite, si am constatat ca un proiect privind Romania poate sa insemne pentru FMI, Banca Mondiala sau diferite agentii guvernamentale istoria unui succes sau istoria unui esec, o tema utila pentru conferinte sau in dezbaterea unor consilii de administratie.
Pentru mine, esecul unui proiect in Romania inseamna soarta si viata unor oameni. In cazul unui esec, cineva trebuie sa raspunda. Si  pentru aceasta popoarele aleg presedinti.
Problema cu care ne confruntam poate fi formulata astfel: putem sa dezvoltam o strategie viabila daca nu luam in considerare elementul uman, chiar individual? Noi am avut in perioada comunista strategii bazate pe productia pe cap de locuitor – de otel, de paine, de unt – si parea atunci ca singurul lucru bun in Romania era sa fii „cap de locuitor”. Putem acum sa inlocuim aceste strategii cu altele bazate pe PIB, pe deficite, rate ale inflatiei, dar ele trebuie sa fie coerente. Prea des primim mesaje contradictorii si ele au aparut chiar la aceasta reuniune.
Anularea unor facilitati pentru contractele incheiate si, prin consecinta, modificarea planurilor de afaceri elaborate pe baza acelor facilitati reprezinta un lucru rau, dar nu a fost optiunea noastra. A fost consecinta negocierilor cu FMI, care nu ne-a permis nici un fel de abatere de la program si noi nu am fost in masura sa refuzam mai ales pentru motivul ca masurile solicitate erau, in general, necesare. In situatia concreta a Romaniei este foarte greu sa realizezi simultan macrostabilitatea pe baza unui acord cu FMI si restructurarea pe baza unui acord cu Banca Mondiala.
Nu v-am spus aceste lucruri ca sa caut argumente pentru a motiva intarzieri ale reformei sau restructurarii. Ne-am implicat in ele, le facem, raspundem pentru ele si platim un pret social si politic greu. Dar nu se poate sa ni se ceara doua lucruri diferite in acelasi timp. O solutie de armonizare este posibila si va cerem sprijinul mai ales ca, pana la urma, aceste institutii internationale folosesc in mare masura bani americani.
Oficiali ai NATO si ai Uniunii Europene vin la Bucuresti pentru a ne prezenta felicitari pentru modul in care Romania a actionat in anumite momente, ca si cum ar fi fost o tara membra a NATO. Uneori a actionat chiar mai decis decat unele noi tari membre ale Aliantei. Dar fara a avea nici garantiile de securitate si nici avantajele tarilor NATO. Asta ne da dreptul sa ne intrebam: cine este pedepsit acum? Noi respectam in continuare, din fidelitate fata de Alianta nord-atlantica, embargoul privind Iugoslavia. Dar ia cineva in considerare cat de mult loveste embargoul Romania? Pentru ca Romania este o tara care produce petrol, care prelucreaza petrol si care exporta petrol. Si il exporta prin transport pe Dunare. In timp ce suntem felicitati pentru aceasta consecventa, pagubele noastre cresc zi dupa zi.
Grupul de oameni de afaceri, despre care se vorbea mai inainte, a dat in judecata Guvernul Romaniei si a cerut ca despagubire un miliard de dolari pentru pagubele suferite din cauza embargoului. Cu toate acestea, noi am decis sa respectam in continuare embargoul. Dar situatia trebuie analizata pentru ca, repet, ne intrebam: pe cine pedepseste embargoul?
La fel este si situatia podurilor bombardate care blocheaza Dunarea si care, practic, au impartit Dunarea in doua sectoare care nu mai comunica intre ele: sectorul statelor riverane dinspre varsare – Romania, Bulgaria, Ucraina, Moldova – si sectorul cursului superior care strabate Slovacia, Ungaria, Austria, Germania. Comertul Romaniei se face in proportie de 88% cu tarile UE si CEFTA, care sunt dincolo de aceasta bariera. Comertul in zona accesibila este foarte redus. Exporturile spre Rusia reprezinta 0,9% din totalul exporturilor romanesti. Spre Ucraina exporturile sunt nesemnificative. In aceste zone nu avem practic ce transporta pe Dunare, in timp ce, spre zona vestica, avem ce transporta, dar suntem impiedicati s-o facem.
Va voi da si un exemplu pe care l-am discutat recent, la Reuniunea sefilor de stat din Europa Centrala, la Forumul Economic de la Salzburg. Austria importa din Romania o mare cantitate de ciment. Multe din marile fabrici de ciment ale Romaniei, privatizate si preluate de concernul franco-american Laffarge, se afla pe malul Dunarii. Daca transportam cimentul in Austria cu trenul, pretul este de cinci ori mai mare decat in cazul transportului fluvial. Si, conform contractului, costul transportului il suporta producatorul. Situatia este similara pentru marile uzine metalurgice si combinate chimice amplasate pe malul Dunarii. Este un pret pe care noi il platim continuu. Razboiul s-a terminat, dar noi inca mai suportam consecintele si costurile podurilor distruse. In urma discutiilor cu Presedintele Klestil am aflat ca Austria este in masura sa deblocheze podurile si sa le si reconstruiasca. Lipseste insa acordul politic pentru demararea acestui proiect mult discutat.
Problema o constituie modul in care este privita reconstructia podurilor distruse in timpul bombardamentelor. Este ea o problema umanitara? Financiara? Sau se considera ca ar reprezenta un ajutor politic ce s-ar da indirect regimului Milosevici? Am discutat, printre altii, cu mai multi senatori americani si n-am ezitat in a le spune ca nu inteleg de ce se tergiverseaza rezolvarea acestei situatii. Mandatul meu imi cere sa apar interesele Romaniei si pentru noi deblocarea circulatiei pe Dunare este urgenta si vitala.
As vrea sa va mai spun si cateva lucruri mai putin placute. Dar la fel de sincere ca si multumirile pe care vi le-am adresat. Pentru ca, daca nu am fi sinceri intre noi, aceasta comisie nu ar mai avea nici un rost. Asa cum am spus de la inceput, toate observatiile critice care s-au adus partii romane de catre partea americana sunt justificate. Si ne asumam pentru ele responsabilitatea. Dar eu va indemn sa ascultati si punctele noastre de vedere critice asupra unor aspecte ale relatiilor noastre.
Timp de zece ani ne-am obisnuit cu un proces de monitorizare extern. Deci, cu o atitudine permanent critica din partea altora si cu o reactie defensiva din partea noastra. Ori de cate ori ni se spune: „Asa ceva nu merge”, noi analizam si raspundem: „Intr-adevar, asa nu merge, ne vom stradui si va fi mai bine”. Si, uneori, chiar ne straduim si lucrurile chiar merg mai bine. Este insa necesar sa mai privim lucrurile si in intregul lor, examinand consecintele la nivelul intregii societati. Exista, stiti si dumneavoastra, o limita de suportabilitate. Pana unde poti sa mergi cu toate odata?
Mai este apoi si un alt aspect. Eforturile se uita usor si fiecare lucru facut bine nu mai conteaza ulterior. Apar alte provocari, alte obiective, ce s-a facut bine este uitat. Or, este foarte greu sa creezi in acelasi timp baza legislativa, sa construiesti institutiile democratice, sa asiguri buna functionare a puterii judecaroresti, sa inlaturi efectele a 45 de ani de comunism si intarzierile primei perioade de tranzitie. Si tot mereu sa existe inca ceva de rezolvat, inca o conditie, inca o solicitare.
Tratamentul aplicat Romaniei, in comparatie cu celelalte tari din Sud-Estul Europei, este dezavantajos pentru noi. Nu este de vina nimeni in mod particular pentru faptul ca acum ambianta s-a schimbat si noua nu ne mai reduce nimeni datoriile externe, cum s-a intamplat, de pilda, in cazul Poloniei.
In acest an, noi avem de platit trei miliarde de dolari si alte doua trebuie platite la anul, ceea ce reprezinta peste jumatate dintr-o datorie de opt miliarde de dolari. Dar nimeni nu a miscat un deget sa ne ajute. S-a spus: „Nu platiti la termen, intrati in crah”. Si, dupa ce am platit ratele scadente, adica doua miliarde de dolari, cu eforturile noastre, ni s-a spus: „Acum, imprumutati-va pe piata privata de capital. Sa vedem daca reusiti. Si numai dupa aceea veti putea beneficia de un imprumut de la FMI”. Or, daca obtineam mai intai imprumutul de la FMI, ne puteam imprumuta de pe piata privata de capital la jumatate de dobanda. De ce a fost nevoie sa trecem si acest examen suplimentar?
La fel stau lucrurile in domeniul investitiilor. In alte tari s-au „pompat” atatea investitii, incat Cehia, la un moment dat, avea probleme cu aprecierea monedei, iar investitiile raportate la potentialul Ungariei s-au dovedit disproportionate, creandu-i chiar unele probleme.
Cand discutam relatia cu Statele Unite, nu putem sa nu observam ca, luand in considerare potentialul Romaniei, eventual in comparatie cu Grecia si Turcia, investitiile americane sunt atat de mici, incat nici nu pot fi luate in discutie. Este foarte clar pentru noi ca investitiile se fac pentru profit. Nimeni nu investeste datorita unor discursuri mobilizatoare. Nici ale Guvernului Romaniei, nici ale Guvernului SUA. Noi stim acest lucru. Am invatat aceasta lectie. Atunci sa tratam problema exclusiv din punct de vedere financiar-economic si sa nu o mai consideram o problema politica a Romaniei.
Ajutorul occidental pentru Romania a cunoscut trei etape. Prima etapa a fost cea a ajutorului umanitar. In decembrie ’89, in ’90 si ’91 era necesar si a venit. Administrarea lui a fost haotica din cauza birocratiei romanesti si a unor interese locale, dar si din partea occidentala, urmarind simpatii, selectii aleatorii. A venit a doua perioada, cea a ajutorului pe care l-as numi de formare. Acest ajutor a fost util, chiar extraordinar de util pentru Romania. Colaboratorii mei apropiati de la Cotroceni au o experienta americana. De la training la masterat si doctorate, au o experienta reala de lucru cu americanii. De aceea puteti sa colaborati eficient cu ei. Acest efort formativ a avut un rol important si in crearea organizatiilor neguvernamentale, a societatii civile.
Acum, am trecut in etapa a treia. Avem in Romania oameni formati, capabili sa faca programe si sa le desfasoare. Si in administratie, si in societatea civila. Sunt capabili ei insisi sa faca aceasta munca. Si, totusi, cand ofertele de ajutor pentru diferite componente sociale si educative ajung in faza de aplicare, romanilor li se spune cam asa: „Suntem interesati sa colaboram cu voi doar in training, sa va formam, programele le desfasuram noi”.
Cunosc acest gen de programe de asistenta fiindca am negociat pentru ele pe vremea cand eram presedintele Consiliului Rectorilor din Romania. Cand am negociat programele pentru reforma educatiei, am format o delegatie de profesori care predasera in universitati americane si am colaborat foarte bine. Acum avem in fata o problema mai dificila: problema copiilor orfani sau abandonati, a copiilor handicapati sau a celor contaminati cu HIV. Exista programe romanesti, recunoscute de americani ca fiind foarte bune; programe care au intrat in faza pilot si au dat rezultate neasteptate chiar si de noi. Insa, in momentul in care apare problema sustinerii financiare a acestor programe, ni se spune: „Nu le putem finanta. Avem bani doar ca sa va facem noi programe. Putem sa platim sa va invatam, va mai facem un curs de training, mai facem niste conferinte si niste grupuri de lucru”.
Este necesar sa acceptam o premisa fundamentala pentru a depasi acest impas: birocratia noastra este rea, blocanta, dar birocratie exista peste tot. Am invatat sa cunoastem si birocratia UE, si birocratia americana. Punctul meu de vedere este ca trebuie sa lucram impreuna folosind ceea ce am creat bun impreuna.
Avem acum in Romania organizatii neguvernamentale experimentate si avem o parte noua, tanara, in administratie. Haideti sa le folosim, sa le supunem unor probe dure, pentru a le verifica; sa dam posibilitatea sa lucreze celor inteligenti, pregatiti, onesti si atasati obiectivelor pe care le vizeaza aceste programe. Cred ca, in urmatoarea etapa, vom reusi nu numai sa realizam impreuna strategii, dar sa avem si oamenii capabili sa le implementeze cu succes, impreuna.

Permiteti-mi mai intai sa salut initiativa de a organiza un simpozion dedicat unui subiect important pretutindeni in lume, dar a carui actualitate este foarte dureroasa in Romania de astazi. Simpozionul Solidaritatea intre generatii pentru infaptuirea unei societati a tuturor varstelor este, pana acum, cea mai importanta actiune organizata la noi in tara in Anul International de Solidaritate cu Persoanele Varstnice.
Necesitatea unei reflectii comune asupra solidaritatii intre generatii este expresia unei nevoi evidente, dar si rezultatul unei lipse de solidaritate, al unei stari de ne-comunicare. Tema conflictului intre gene-ratii dateaza din epoca romantica, sau, daca doriti, din perioada capitalismului timpuriu in care copiii au abandonat ocupatia parintilor, migrand in masa catre oras si catre meseriile unei ere noi. Timp de peste 150 de ani, conflictul intre generatii a fost transat prin „mitului progresului”– atat de autoritati, cat si de formatorii de opinie: ziaristi, scriitori, filosofi – exclusiv in favoarea generatiei noi.
Abia in urma cu vreo patruzeci de ani, marele biolog si etolog Konrad Lorenz a lansat un sever avertisment societatii industriale referitor la prapastia care se naste intre parinti si copii. Odata cu trecerea la epoca post-industriala, Occidentul a cunoscut astfel si o alta perceptie a relatiilor sociale, regasind sau reconstruind puntile de legatura intre generatii.
Din pacate, Romania nu a ajuns inca la o asemenea perceptie.
Am facut aceasta introducere pentru a sublinia faptul ca in tara noastra s-au acumulat probleme istorice care au ajuns simultan la scadenta. Exista, in acest moment, o falie intre generatia varstnica si cea mijlocie, dar exista si o falie intre acestea si generatia tanara. Cei varstnici se simt abandonati de societate, iar cei tineri se simt nebagati in seama si fara viitor. La randul sau, generatia mijlocie, care formeaza grosul populatiei active, nu are inca o imagine clara asupra intereselor pe termen lung ale societatii romanesti.
Varsta a treia este asezata astazi in Romania sub semnul unui paradox. Ea a devenit dintr-o varsta a echilibrului si stabilitatii una a nelinistilor si a incertitudinii. Imaginea atat de familiara a bunicilor care isi leagana nepotii depanand povesti si amintiri este tot mai puternic estompata de o realitate dura si nedreapta.
Varstnicii nostri traiesc astazi tot mai dramatic confruntarea cu lipsurile cotidiene si cu nesiguranta zilei de maine. Saracia si proasta functionare a sistemului sanitar, infruntarea epuizanta si inutila a unei birocratii impermeabile ii aduc adesea la disperare si, mai ales, le provoaca acel umilitor sentiment al inutilitatii.
Problemele varstnicilor pot fi enumerate si descrise pe zeci si zeci de pagini, in mii si mii de cuvinte. Nu am venit insa aici sa facem opisuri sau studii de caz. Ele exista si sunt cunoscute de cei mai multi dintre noi.
Suntem aici pentru ca, recunoscand aceasta realitate, sa spunem foarte clar ce avem de facut pentru a schimba actuala stare de lucruri. Suntem aici pentru a prezenta solutii deja in curs de aplicare si pentru a gasi noi cai de actiune concreta si eficienta. Pentru ca, viabilitatea oricaror discutii pe aceasta tema, fie ele derulate in cadrul unei manifestari de anvergura celei de fata, nu este data de vorbe, de simple proiecte sau programe pe care le invocam cu suficienta cand facem propriile noastre bilanturi. Persoanele varstnice nu vor trai mai bine inconjurate doar de intelegerea sau compasiunea celorlalti. Viata lor va fi mai buna numai atunci cand aceasta intelegere va capata forma si sensul unor actiuni directe si imediate.
Sistemul de asigurari sociale din Romania trebuie refacut in intre-gime. In momentul de fata el reprezinta un mecanism anchilozat si discriminatoriu, incapabil sa rezolve problemele de fond ale categoriilor sociale pentru care a fost conceput. Numai un sistem de asigurari modern va putea sa rezolve in mod real si corect atat problemele actualilor, cat si pe cele ale viitorilor pensionari. Noua Lege a sistemului public de pensii, care va anula inechitatile intre persoanele iesite la pensie in perioade diferite, a fost votata in Camera Deputatilor. Din pacate, la Senat ea intarzie la Comisia pentru munca si protectie sociala.
Consider ca adoptarea Legii fondurilor universale de pensii, cunoscuta indeobste ca Legea pensiilor private, este o prioritate legislativa. Sistemul privat de pensii, complementar celui de stat, va contribui, fara indoiala, la rezolvarea problemelor pensionarilor pe termen lung.
Vreau sa amintesc si o alta initiativa legislativa careia i-am acordat intregul meu sprijin. Este vorba de completarea Legii 145/1997 cu un articol care sa prevada posibilitatea ca reprezentantii pensionarilor sa faca parte din Consiliile de Administratie ale Casei Nationale de Asigurari de Sanatate, pe plan central, si, in mod corespunzator, in Casele Judetene de Asigurari Sociale de Sanatate. Consider ca oportunitatea acestei cerinte nu mai trebuie argumentata, ci sustinuta neconditionat.
Pe termen lung exista o strategie coerenta a sistemului de pensii care va fi pusa cu siguranta in practica. Dar, marile probleme ale pensionarilor sunt pe termen scurt. Nu putem sa le spunem ca vor trai mai bine peste zece ani.
Situatia este dramatica: pensia medie in sistemul asigurarilor de stat pe luna iunie a fost de 650.000 lei si este doar cu 30.000 de lei mai mare decat nivelul de subzistenta calculat la 620.000 lei. Luand in calcul si numarul de persoane din familiile de pensionari, rezulta ca peste jumatate din pensionarii Romaniei traiesc sub nivelul de subzistenta.
Stim cu totii ca solutia esentiala este relansarea economiei. Pana atunci putem doar sa stavilim degradarea situatiei pensionarilor. In acest sens exista doua directii de actiune.
Prima este ca indexarea pensiilor sa se faca la acelasi nivel cu cresterea inflatiei. Asa cum am promis si in primavara, voi uza de toate atributele si parghiile legale pentru ca in acest an rata de indexare a pensiilor sa urmeze indeaproape rata inflatiei. Deoarece in acest moment inflatia luata in calcul la fundamentarea bugetului pe anul 1999 este depasita, se impune modificarea imediata a procentelor de indexare la nivelul inflatiei reale. Daca din motive de restrictii bugetare dure nu vom reusi anul acesta sa imbunatatim raportul dintre pensii si salarii, macar sa nu permitem degradarea lui.
Lista medicamentelor compensate a fost revizuita si completata. Ea cuprinde 259 de medicamente, urmand sa fie publicata in aceste zile in Monitorul Oficial. La propunerea organizatiilor centrale ale pensionarilor, in lista figureaza, cu prioritate, medicamente solicitate de persoanele varstnice. Atata timp cat 25-30% din veniturile pensionarilor sunt folosite pentru medicamente, o asemenea masura este absolut necesara. Miza este atat viata, ultimii ani de viata ai unor oameni, cat si constiinta comuna a natiunii. Daca peste 20-30 de ani romanii vor constata ca parintii lor i-au tratat cu dispret si indiferenta pe bunicii lor, atunci, intr-adevar, societatea romaneasca s-ar dovedi ea insasi bolnava.
Astazi avem un raport nefavorabil intre pensionari si persoanele ocupate. Marile schimbari petrecute dupa 1990, cu momente de cumpana si violenta pe care le stim cu totii, au avut si o influenta negativa asupra mentalului colectiv. Dupa cum, in trecut, romanii se ascundeau in munti si in paduri in fata navalitorilor, dupa 1990, acelasi reflex i-a facut pe multi sa se retraga la pensie in fata a ceea ce parea un viitor nesigur. Acestor oameni, dintre care multi sunt in putere, vreau sa le spun: Romania are nevoie de dumneavoastra!
Instituirea Consiliului National al Varstnicilor va crea un canal major pentru resocializarea persoanelor in varsta, cu efecte benefice nu numai la nivel individual, ci si pentru intreaga societate.
In ceea ce priveste Legea voluntariatului, blocata si ea, din pacate, pe filiera legiferarii, aceasta va facilita legaturi intre categoriile active – in special tineri – si persoanele in varsta. Reglementarea voluntaria-tului este pentru societatea romaneasca de azi o noutate si speram ca aplicarea ei sa ne apropie de mecanismele sociale si de mentalitatea oamenilor din tarile Europei Occidentale.
M-am intalnit in primavara cu reprezentantii pensionarilor, am analizat solicitarile care mi s-au inaintat si am promis sprijin pentru multe dintre ele. Acum, la jumatatea anului, pot sa va spun ca s-au demarat toate actiunile promise si desfasurarea lor ne da sperante ca ele se vor indeplini intocmai si la timp. Totodata, nu pot sa va ascund ca acestea au fost promisiuni minimale si ca suntem constienti ca situatia varstei a treia in Romania este, in continuare, critica. Dar faptul ca am reusit sa trecem cu bine peste doua incercari dificile – plata datoriei externe scadente si conflictul din Iugoslavia – ne va permite acum o alta libertate de miscare in politica interna. In momentul de fata este prematur sa fac noi promisiuni, dar la toamna, cand ne vom intalni din nou, cand promisiunile – repet, minimale – vor fi indeplinite, atunci vom putea proiecta mai optimist anul 2000.

Despre matematica s-au spus foarte multe de-a lungul timpurilor. Odinioara, cand eram elev sau student, se invoca deseori afirmatia lui Bertrand Russsel care decreta, nu fara putina rautate, ca „in matematica nu stii niciodata exact despre ce este vorba si nici macar daca ceea ce se sustine este vreodata adevarat”.
Azi as fi tentat sa-i dau dreptate mai degraba lui Erik Zeeman, dupa care „matematica este un limbaj natural si fundamental, mai cu-prinzator decat rasa umana pentru ca poate dovedi singurul lucru pe care il avem in comun cu orice forma de inteligenta din univers”.
Olimpicii veniti la Bucuresti din toata lumea reprezinta o parte importanta din elita intelectuala care va marca gandirea secolului XXI. Noile tehnologii inseamna matematica, dar matematica este chemata din ce in ce mai mult sa participe si la intelegerea fenomenului social. Am afirmat de mai multe ori ca viitorul apartine mai ales tarilor care au elite inalt educate si nu neaparat tarilor care au mari resurse naturale. Olimpicii internationali in domeniul matematicilor constituie o bogatie reala a natiunilor pe care le reprezinta si performantele lor demonstreaza din plin calitatea pregatirii si a aptitudinilor, o stacheta a mintii greu accesibila chiar celor mai ambitiosi competitori.
Olimpiadele de matematica imbina simbolic doua concepte esentiale pentru viitorul umanitatii. Pe de o parte, rigoarea unei stiinte stravechi. Pe de alta parte, spiritul etic fundamental, spiritul olimpic, la randul lui milenar. Nu putem construi un viitor pe masura provocarilor prezentului doar cu inteligente care opereaza izolat sau egoist, ci numai prin cooperare, comunicare si fair-play.
Olimpiada Internationala de Matematica de la Bucuresti a fost inca un antrenament intelectual al tinerei generatii pentru promovarea valo-rilor de care lumea are nevoie.
Vreau sa aduc nu multumiri, ci omagiul meu celor care lucreaza in industria romaneasca de software, celor care au reusit in ciuda tuturor dificultatilor, construind acum infrastructura viitorului pe care Romania il merita.
Cred, din tot sufletul si cu toata convingerea, ca acesta este drumul Romaniei. Calea este deschisa, infrastructura este in constructie, constructorii sunt de calitate si au reusit sa demonstreze ce stiu si ce vor. Ar fi minunat ca fiecare om politic din Romania sa aiba in servieta un laptop, precum, odinioara, soldatii lui Napoleon purtau in ranita un virtual baston de maresal. Si, de asemenea, mi s-ar parea important ca parlamentarii, ca alesi ai natiunii, sa fie factori de diseminare a tehno-logiilor viitorului in toate localitatile pe care le reprezinta.
In productia de software, cea mai mare „valoare adaugata” este valoarea inteligentei romanesti. Astazi, Romania depune inca eforturi mari, pe care le platim cu totii, pentru a insanatosi o economie diversificata aberant si, in mare masura, bolnava. Pentru ca suntem presati de timp si privatizarea nu poate atrage preponderent capital autohton, suntem nevoiti sa vindem intreprinderile celor care pot oferi mijloace financiare si un management corespunzator redresarii. Acceptam asadar ca produse fabricate in Romania sa se vanda sub marcile unor companii straine. Nu putem insa renunta la marcile romanesti, la marca inteligentei romanesti. Pe aceasta marca a inteligentei romanesti se bazeaza industria de software si viitorul tinerilor pe care ii sarbatorim si ii premiem astazi.
Sunt emotionat si va multumesc inca o data pentru diploma si titlul de presedinte de onoare al Asociatiei Nationale a Industriei de Software, pe care mi le-ati conferit astazi. Ca profesor si fost rector, sunt mandru ca Universitatea Bucuresti si Politehnica din Bucuresti au reusit sa se impuna intr-o competitie mondiala de informatica, atat de prestigioasa prin dificultatea si performantele ei. Ea este de fapt competitia viitorului.
Se stie ca marile universitati, dar mai ales universitatile americane, ofera conditii exceptionale pentru a atrage tineri de valoare. Cu prilejul unei conferinte pe care am tinut-o acum cateva zile la Universitatea Harvard, am avut ocazia sa intalnesc chiar echipa care castigase pentru Harvard un premiu national american. Dintre cei trei componenti ai echipei, doi erau romani. Am avut ocazia sa cunosc si alti studenti romani care, in Statele Unite, s-au clasat pe primele locuri in diferite tipuri de concursuri de matematica si informatica. Acestea sunt lucruri care ne fac sa plecam capul cu respect si sa-l ridicam apoi cu mandrie.
Ca profesor, spuneam de multe ori studentilor mei: „Profesorul va deschide doar usa, voi trebuie sa treceti prin ea”. Acum sunt sigur ca Romania se afla pe maini bune, pentru ca dumneavoastra ati trecut prin aceasta usa a performantei si ne asteptati pe toti ceilalti sa va ajungem din urma.

Implinirea a 110 ani de la infiintarea primei institutii de invatamant superior militar este un eveniment remarcabil pentru istoria intregii scoli romanesti. Astazi, participand la aceasta aniversare, se cuvine sa exprimam recunostinta noastra fata de generatiile care au pus bazele invatamantului si ale societatii moderne in Romania.
De la deschiderea, in 1847, a celei dintai scoli militare de ofiteri, pana la infiintarea, in anul 1889, a Scolii Superioare de Razboi, invatamantul militar romanesc a parcurs un drum ascendent.
Scoala superioara de razboi a fost o institutie de prestigiu european, a cincea institutie de acest fel din Europa. Renumele pe care si l-a castigat de-a lungul timpului este demonstrat si de faptul ca ofiteri din alte armate au venit sa studieze in Romania. Profesori valorosi au innobilat prin daruire si competenta arta militara romaneasca si au contribuit decisiv la promovarea spiritului stiintific in cercetarea fenomenului militar, precum si la formarea ofiterului-cetatean. Tuturor le datoram un cald omagiu.
Prin tot ce a reprezentat de-a lungul  anilor, prin contributia la promovarea inaltelor valori ale culturii militare romanesti, institutia care a avut drept crez: „A munci fara odihna pentru a fi cat mai folositor tarii” s-a situat in prima linie de aparare si cultivare a valorilor nationale.
Transformarea structurala a societatii romanesti dupa revolutia din decembrie 1989, precum si schimbarile radicale din mediul geopolitic si geostrategic au determinat schimbarea conceptiei de formare si perfectionare a ofiterilor in cadrul Academiei de Inalte Studii Militare. Ea s-a incadrat intr-o noua viziune, bazata pe ierarhizarea invatamantului militar superior romanesc si promovarea valorilor intelectuale si morale de exceptie prin care se afirma liderul militar.
Ca presedinte al Consiliului National al Rectorilor Universitatilor din Romania, am fost strans legat de acest proces de reforma si am colaborat permanent cu rectorul Academiei de Inalte Studii Militare. Sunt sigur ca aceasta institutie de elita, aflata in cel de-al doilea secol de existenta, va sti sa se adapteze si in continuare la rigorile educatiei in societatea mileniului trei.
Parcurgand un serios proces de reforma, Armata Romana isi concentreaza eforturile asupra atingerii unui obiectiv national de importanta strategica: integrarea in structurile militare ale Aliantei Nord-Atlantice. As putea spune, chiar, ca armata reprezinta pentru Romania varful de lance al acestei integrari, din perspectiva rezultatelor pe care le-a obtinut in ceea ce priveste cooperarea si interoperabilitatea cu armatele NATO.
Pe de alta parte, dificultatile de ordin material care insotesc tranzitia influenteaza armata iar efectele lor sunt percepute nu de putine ori dramatic, de fiecare militar in parte. Am urmarit cu atentie si cunosc problemele si greutatile pe care le intampina armata in ansamblul sau, unitatile militare si militarii insisi. Cunosc problema dotarilor, cunosc problemele de salarizare, stiu care sunt dificultatile legate de asigurarea locuintelor, mai ales in ceea ce priveste cadrele tinere.
Masurile pe care le-am luat si le vom lua de acum inainte au scopul de a asigura existenta demna a armatei, ca un corp de elita. Nu are rost sa ne mintim, mai ales in interiorul acestei institutii care presupune infruntarea barbateasca a greutatilor. Unele masuri vor avea rezultate imediate, altele isi vor dovedi utilitatea in anii urmatori. Dar un lucru mi se pare esential de subliniat, mai ales in acest moment in care o noua generatie de ofiteri iese de pe bancile scolii: Romania va asigura statutul si respectul pe care le datoreaza Armatei.
De-a lungul unei istorii de multe ori tragice, Armata nu a pregetat sa-si apere tara. Sacrificiile nu se uita si, in ciuda tuturor greutatilor, va asigur ca tara pe care ati jurat sa o aparati va va apara si ea interesele.
Cu acest prilej, vreau sa aduc multumiri intregului personal al armatei, exprimandu-mi, totodata, convingerea ca procesul de reforma va fi sustinut in continuare cu aceeasi maturitate si daruire. Pentru a reusi ne trebuie intelegere si vointa. Intelegere pentru a accepta constrangerile unui proces care va avea ca finalitate o armata moderna, adaptata la provocarile secolului XXI si vointa pentru a avea forta necesara sa continuam schimbarea si sa nu fim coplesiti si resemnati in fata dificultatilor.
In pragul unui nou secol, cu numeroase incertitudini in privinta riscurilor si amenintarilor la adresa securitatii, Armata Romana ramane un pilon esential al increderii si sperantei.
Recent au fost adoptate importante hotarari si legi care privesc organismul militar. Promovarea Strategiei de Securitate Nationala a Romaniei, hotararea Consiliului Suprem de Aparare a Tarii privind conceptia de restructurare si modernizare a fortelor Armatei Romaniei pentru perioada 2000-2005 si in perspectiva pana in anul 2010, precum si adoptarea Legii nr. 138 privind salarizarea personalului militar creeaza premisele continuarii procesului de modernizare si perfectionare a mecanismelor de natura tehnica, dar si a solutionarii treptate a problemelor sociale ale personalului militar.
M-am pronuntat si in alte prilejuri asupra rolului pe care institutia militara il are intr-un stat democratic. Afirm inca o data pozitia mea clara si ferma de apreciere fata de Armata Romana, fata de contributia acesteia la promovarea politicii romanesti de securitate, cat si fata de rolul constitutional in domeniul stabilitatii interne. Nu am fost si nu voi fi niciodata de acord cu atragerea armatei in jocurile politicianiste care ii compromit imaginea si, mai ales, menirea.
Armata trebuie sa fie gata, atunci cand tara o cere, sa-si faca datoria de aparare a integritatii teritoriale si a ordinii constitutionale iar fortele politice trebuie sa-si asume responsabilitatile ce decurg din deciziile luate si sa apere onoarea si prestigiul Armatei. In acelasi timp, controlul civil asupra fortelor armate este o garantie ca vointa societatii va fi respectata.
De aceea, consider ca Academiei de Inalte Studii Militare ii revine un rol important in formarea unor lideri militari capabili sa inteleaga procesele sociale in statul de drept si, ca profesionisti, sa-si exercite atributiile in structurile de comanda si de stat major, asa cum decurg ele din legi si regulamente.
Experienta si rezultatele obtinute de ofiterii romani absolventi ai Academiei de Inalte Studii Militare, care au participat la misiunile internationale de mentinere a pacii si la alte activitati militare cu caracter international, confirma valoarea invatamantului din Academie.
Am luat cunostinta de faptul ca, dupa anul 1990, in Academia de Inalte Studii Militare s-au produs imbunatatiri substantiale pe linia dotarii materiale iar planurile si programele de invatamant au fost permanent adaptate la exigentele unui invatamant modern. De asemenea, Academia dispune de un valoros corp de cadre didactice.
Stiu ca schimbarile structurale ale invatamantului din Academie si desfasurarea acestuia intr-o conceptie integratoare reprezinta un model de scoala in care se regasesc, intr-o reusita simbioza, traditia si modernitatea, sub emblematica deviza „Labor improbus omnia vincit”.
O deviza pe care o confirma si o innobileaza istoria celor 110 ani de existenta a institutiei, profesionalismul si devotamentul absolventilor celor 102 promotii si implinirile in nobila misiune de ostasi devotati ai tarii ce fac onoare si cinste Academiei de Inalte Studii Militare.

Organizarea acestei reuniunii la Sarajevo reprezinta in sine o angajare istorica a tarilor noastre. O angajare pentru reconstructia a ceea ce s-a distrus in mod tragic, o reconstructie in spiritul autentic al Sud-Estului european. Aceasta parte a continentului nostru a fost odinioara primitoare, plina de culoare, bucurandu-se de interactiunea unor culturi diverse. Toate acestea au fost mutilate in ultimele decenii de furia oarba a national-comunismului si de absenta democratiei.
Astazi trebuie sa ne angajam in reconstructia unei civilizatii multietnice, multiculturale, tolerante si pacifiste in aceasta parte de Sud-Est a Europei. Popoarele noastre se pot uni – si chiar o vor face – in jurul proiectului major si incurajator al Pactului de Stabilitate. Procesul de integrare in structurile democratice si euro-atlantice, la care popoarele noastre aspira cu incredere si speranta, este cel mai puternic factor de promovare a unitatii, respectului reciproc si cooperarii in aceasta zona.
Consider ca exista deja unele reusite in gestionarea tensiunilor si a potentialelor conflicte interetnice in spirit democratic. Sunt mandru sa afirm ca Romania este unul dintre aceste exemple. Ne bucuram sa impartasim aceasta experienta prietenilor nostri.
Prevenirea si gestionarea potentialelor conflicte interetnice impun respectarea catorva reguli de baza:
– sa nu asistam indiferenti si sa nu incurajam in nici un fel reinvierea politicilor revizioniste ori agresive, care pot spori tensiunea si tulburarea din regiune;
– sa cooperam, cu onestitate si bunavointa, pentru rezolvarea problemelor ce ar putea sa apara intre tari care au minoritati etno-lingvistice si culturale;
– sa ne angajam si sa promovam in fiecare tara respectarea deplina a normelor juridice si politice inscrise in documentele Natiunilor Unite, in Actul Final de la Helsinki, in documentele ulterioare ale OSCE si in conventiile Consiliului Europei;
– sa ne angajam si sa ducem o politica ferma de respingere a oricarei actiuni extremiste sau de propaganda incitatoare la discriminare;
– sa respectam libertatea de opinie, cu obligatia de a aplica legi drepte si ferme impotriva acelora care ameninta democratia;
– sa sprijinim politici educationale coerente care sa promoveze respectul reciproc si toleranta;
– sa evitam secesiunea si fragmentarea acestui amalgam multicultural fascinant, care este mostenirea trecutului si care trebuie sa devina o bogatie a viitorului.
Nu prin ruperea continua a statelor in fragmente mici, lipsite de putere, vom gasi solutia, ci numai invatand sa ne intelegem si sa ne respectam identitatea. Hotarele existente trebuie mentinute, dar nu pentru a fi transformate in linii de izolare, ci ca suport de promovare a dialogului si schimbului cordial de experiente si de idei intre state diferite, legate prin aspiratii si interese comune.
Pentru promovarea acestui set de principii propun crearea unei Initiative Regionale Sud-Est-Europene pentru Democratie si Drepturile Omului. Ea ar putea fi organizata in cadrul Pactului de Stabilitate sau al OSCE si ar trebui sa functioneze atat la nivel guvernamental, cat si ca instrument de facilitare a parteneriatului guvern – ONG.
Organizarea unui forum anual al statelor participante, reunit, pe rand, in fiecare tara din regiune, ar fi, in opinia mea, utila pentru asigurarea unui cadru mai larg de dezbatere la care sa participe atat  autoritatile centrale, cat si reprezentanti ai municipalitatilor, organizatiilor neguvernamentale, ai organismelor internationale, personalitati de marca din domeniul apararii drepturilor omului. Forumul ar dispune de posibilitati mai largi de a gasi solutii pentru remedierea deficientelor punand in valoare cele mai bune practici locale, astfel incat toti cetatenii statelor noastre sa se bucure de drepturi si libertati.
Initiativa Regionala pentru Democratie si Drepturile Omului ar putea stimula si crearea unei retele de cooperare interactiva intre organizatiile neguvernamentale, municipalitati, universitati, institutii culturale, reprezentanti ai cercurilor de afaceri si ai mass-media. Un asemenea canal de comunicare trebuie deschis cat mai repede, pentru a evita izolarea oricarei comunitati din regiune. Cu ajutorul guvernelor, programul Initiativei Regionale pentru Democratie si Drepturile Omului va putea promova schimburi economice si culturale, contribuind si pe aceasta cale la instalarea pacii si prosperitatii in regiune.
Romania considera ca este in interesul propriei sale securitati sa sprijine pe deplin intarirea rolului OSCE. La Summit-ul din 1996 de la Lisabona, la care am participat imediat dupa preluarea mandatului de Presedinte al Romaniei, am avansat candidatura tarii mele pentru presedintia organizatiei. Am motive sa sper ca, la 1 ianuarie 2001, Romania va prelua presedintia OSCE, iar delegatia sa va juca un rol decisiv in cadrul Adunarii Parlamentare a Organizatiei pentru Securitate si Cooperare in Europa. Orice demers politic pentru realizarea obiectivelor OSCE in Balcani reprezinta o sustinere directa a Pactului de Stabilitate si Reconstructie in Sud-Estul Europei. Implementarea acestuia si urgentarea inceperii lucrarilor de reconstructie sunt esentiale pentru noi toti.
Am convingerea ca tarile reprezentate astazi aici se vor consacra activ acestui efort de zidire a increderii si cooperarii, pentru refacerea puntilor care leaga direct sau simbolic tarile noastre.

Stabilitatea economica a regiunii dupa conflict este o chestiune politica majora, care trebuie sa raspunda asteptarilor aparute odata cu anuntarea Pactului de Stabilitate si sa realizeze dorinta lumii democratice de a integra Europa de Sud-Est in curentul unei Europe democratice si prospere in intregul ei. In acest moment, dificultatile economice ale regiunii sud-est-europene sunt un obstacol important pentru constructia unui climat stabil si democratic in regiune. In medii sarace si izolate, veninul extremismului se poate extinde usor iar democratia isi gaseste cu greu calea.
Spuneam la reuniunea noastra din aprilie, de la Washington si adesea dupa aceea ca, in ultima instanta, investitiile si nu asistenta vor putea crea o crestere economica sustinuta in regiune. Pactul de Stabilitate ar putea deveni o ocazie majora pentru ca tarile noastre sa-si concentreze dialogul economic pe obiectivele inscrise in agenda lor de reforma.
Pentru a stimula investitiile, guvernele noastre trebuie sa ia masuri concrete pentru a imbunatati mediul de afaceri, stabilitatea monetara, responsabilitatea si transparenta in politicile guvernamentale. Trebuie sa identificam obstacolele intampinate de investitiile straine si sa ne angajam, individual si in comun, sa inlaturam aceste obstacole cat de curand posibil. Trebuie sa grabim reforma structurala si implementarea regulilor corecte de piata in fiecare dintre tarile noastre. Trebuie sa cream un set stabil de norme legale si reglementari fiscale. Trebuie sa asiguram si un mediu macroeconomic stabil si transparent, precum si un sector financiar si bancar sanatos. Trebuie sa conlucram eficient impotriva coruptiei, a crimei organizate, a traficului de persoane si a contrabandei de tot felul. Colaborarea Romaniei cu Turcia, Bulgaria si Grecia, precum si proiectul infiintarii la Bucuresti a unui centru regional impotriva crimei organizate deschid calea catre o regiune mai sigura si mai atractiva pentru afaceri, investitii si calatorii.
Cresterea economica din regiune ar putea fi stimulata daca o parte a contractelor de reconstructie vor fi realizate cu companii locale, cu specialisti locali, cu produse locale. Nu doar eficienta costurilor intregii operatiuni va deveni mai interesanta, dar si sansele companiilor private locale de a se dezvolta vor deveni valoarea adaugata a acestui proces. Donatorii ar putea chiar sa accepte ceea ce in alte situatii a fost numit dreptul primului refuz si sa favorizeze societati mixte formate de companii locale cu o buna experienta in diferite tari din regiune si companii occidentale care ar asigura un mai bun management si o mai buna contabilitate.
In orice caz, un mecanism de selectare a ofertelor va fi mai mult decat binevenit pentru toti cei implicati. Trebuie sa promovam initiativa si concurenta justa in acest proces.
Guvernul Romaniei a constituit o echipa speciala de initiativa, care a pregatit Planul National de Actiune in concordanta cu cerintele Pactului de Stabilitate. Alaturi de o suta de asociatii, care reprezinta mii de companii private, echipa a pregatit o prima serie de 30 de proiecte care se afla la dispozitia dumneavoastra astazi. Ele vor fi urmate de multe altele.
Puternicul angajament al Romaniei pentru o reforma sustinuta, orientata spre crestere economica include crearea unor legaturi economice in regiune. In acest sens, Romania considera ca tarile si institutiile donatoare sunt chemate sa examineze cat de curand posibil doua prioritati esentiale pentru stabilitatea economica a intregii regiuni. In primul rand, deblocarea si redeschiderea navigatiei pe Dunare, care este un fluviu international si nu o problema sarba si, in al doilea rand, renuntarea la embargoul pentru combustibil si energie electrica care a creat probleme umanitare si pericliteaza serios echilibrul economic al statelor din regiune.
Trebuie sa incepem sa exploatam in comun resursele, sa impartim in comun, cat de curand posibil, beneficiile integrarii economice sud-est-europene. Regiunea noastra are o complementaritate economica de baza, dar este lipsita de instrumentele necesare pentru promovarea de schimburi economice active si de infrastructuri de cooperare, comunicatii, productie de energie si transport atat in regiune, cat si in relatie cu Uniunea Europeana. Drastica decapitalizare a economiei din tarile noastre nu permite o cuprindere la scara larga a tuturor problemelor acestei regiuni. Nu putem sa ne confruntam singuri cu marile nevoi financiare si de investitii din zona.
Numai un val de investitii internationale importante va deschide calea catre o crestere economica, va conecta regiunea la principalele curente europene si va ajuta la integrarea ei, nu numai din punct de vedere economic, ci si politic.
Intelegem ca reconstructia si modernizarea intregii regiuni constituie un proiect costisitor. De aceea trebuie sa conlucram pentru a face investitii profitabile, atat pe termen mediu cat si pe termen lung. Ar fi util si important ca institutiile financiare internationale sa lucreze cu tarile donatoare la identificarea mijloacelor propice pentru a diminua riscurile de investitie, pentru a mobiliza finantele private si pentru a contribui la succesul principalelor proiecte comune.
Doresc sa-mi exprim aprecierea pentru ideile generoase sustinute ieri de inaltii reprezentanti ai statelor care au participat la sedinta pregatitoare. Cu totii am fost de acord asupra faptului ca procesul de stabilizare si reconstructie regionala trebuie sa porneasca de la o chestiune de baza, fara de care tot ceea ce ne propunem sa facem este sortit esecului. Este respectul pentru persoana umana, pentru aspiratiile si nevoile fiecarui cetatean din fiecare stat din regiune.
Am ascultat cu mare atentie propunerile pentru crearea si consolidarea unei mai mari increderi regionale, pentru implicarea societatii civile si a comunitatilor locale in acest proces, pentru asigurarea functionarii nestingherite a mecanismelor democratice si protejarea drepturilor persoanelor apartinand minoritatilor nationale. Viziunea astfel exprimata poate fi considerata o implicare directa pentru o colaborare efectiva in spiritul Pactului de Stabilitate, a tuturor statelor care au incredere in viitorul acestei regiuni.
Toti liderii din regiune au apreciat adoptarea Pactului de Stabilitate. Faptul ca Sarajevo este orasul gazda al acestei reuniuni demonstreaza ca vointa de a promova democratia si respectul pentru drepturile omului este generala, in ciuda suferintelor si a durerii.
Toti liderii statelor participante privesc democratia si respectul pentru drepturile omului ca fiind singura cale pentru asigurarea pacii si stabilitatii in intreaga regiune, dupa cum asigurarea unui climat de colaborare si cooperare cu minoritatile etnice este singura cale pentru a asigura stabilitatea interna. Experienta Romaniei si a Bulgariei demonstreaza ca acesta este un tel dorit si realizabil.
Intoarcerea refugiatilor si a persoanelor dislocate la casele lor este o necesitate. Tragediile lor nu mai trebuie sa devina motorul altor linii de demarcatie in zona. Masurile de creare a increderii, programele de evitare a conflictelor si de dezvoltare a dialogurilor inter-culturale sunt necesare pentru atingerea acestui scop.
Statul de drept este o conditie necesara pentru obtinerea pacii si stabilitatii. Crima organizata, terorismul, coruptia, traficul de droguri si de arme sunt amenintari la esenta statalitatii natiunilor noastre. Vom face eforturi majore pentru largirea colaborarii in combaterea crimei transfrontaliere.
Dialogul imbunatatit intre stat si societatea civila este o necesitate. In acest sens am propus ieri crearea unei Initiative Regionale Sud-Est-Europene pentru Democratie si Drepturile Omului. Romania este gata sa gazduiasca un Birou permanent al acestei entitati regionale, precum si Masa de lucru pe probleme de democratie si drepturile omului.
Ar fi necesar ca un forum anual al tarilor participante sa se reuneasca pe rand in fiecare dintre tarile din regiune pentru a evidentia cele mai bune practici de asigurare a drepturilor si libertatilor fundamentale ale tuturor membrilor societatilor noastre.
Democratia nu se poate consolida fara prosperitate. O viata economica sanatoasa, cu o dezvoltare si o crestere sustinute, este o conditie pentru a asigura libertatea de actiune si linistea cetatenilor nostri.
Libertatea nu este posibila in saracie, nici democratia fara participarea cetatenilor la viata politica a tarii.
O Serbie si o Iugoslavie libere si democratice sunt necesare pentru a asigura o dezvoltare normala si pasnica in statele Federatiei si in regiune. Avem datoria sa respectam eforturile fortelor democratice din Iugoslavia si sa le acordam o sustinere constanta.
Reuniunea de azi ne-a adus gandurile si propunerile mai aproape de sperantele noastre, pentru a proiecta, poate pentru prima data in istoria prea framantata a acestei regiuni, o viziune comuna a solidaritatii, responsabilitatii si emanciparii regionale. Aceasta este o sansa! Este momentul sa catalizam proiectele noastre de viitor in jurul acestei viziuni a emanciparii.
Am incredere in efortul regional comun si sunt incurajat de raspunsul pe care aceasta reuniune a sefilor de stat si de guvern ai statelor participante la Procesul de Cooperare Sud-Est-Europana l-a dat proiectului unei platforme regionale de initiativa si participare la mesele de lucru ale Pactului de Stabilitate. Este un exemplu concret despre ceea ce inseamna de fapt cooperarea regionala. Invatam sa lucram impreuna, devenim credibili si descoperim cat de utila ne poate fi aceasta conlucrare. Este, cred, cea mai buna dovada a atasamentului nostru la valorile Europei unite. Este prima si, poate, cea mai importanta lectie a Pactului de Stabilitate.

Am venit aici pentru a omagia, in numele poporului roman si al statului roman, comunitatea romaneasca din Detroit si statul Michigan. Pe dumneavoastra, cei care in jurul acestei catedrale ortodoxe ati reusit sa va pastrati credinta, sa va pastrati traditiile si identitatea romaneasca.
Slujba la care am asistat astazi si in special tulburatoarea predica a Parintelui Roman ne reamintesc ca, in aceasta viata complicata, suntem adesea antrenati pe cai intortocheate, de care, de multe ori, nu ne putem desprinde. Noi, cei care credem in Dumnezeu, intuim ca viata popoarelor urmeaza un model pe care Dumnezeu l-a intiparit intr-un destin pe care am dori sa-l deslusim.
Ascultand predica, m-am gandit ca totusi exista si o cale a fiecaruia spre Calea luminata. Putem face legatura dintre invataturile Bibliei si viata noastra aparent supusa intamplarii, presiunilor, dramelor de tot felul. Pentru ca acolo, in Biblie, gasim tot intelesul drumului pe care mergem. Amintiti-va tot ce s-a intamplat in ultimii zece ani cu poporul nostru, cu tara noastra, cu fiecare dintre noi si cum de atatea ori ni s-a parut ca mergem spre viitor cu spatele inainte, pentru ca nu reuseam sa ne intelegem trecutul. Nu intamplator, in Biblie se pleaca de la eliberarea robilor din Egipt. Pentru ca omul nu este facut sa fie rob. Dumnezeu a facut fiinta umana sa fie libera. Chiar si atunci cand in fata sunt armate puternice, sisteme opresive puternice, care par de neinvins, Dumnezeu ne ajuta, Dumnezeu ne lumineaza. Asa s-a intamplat cand evreii au scapat din robia celui mai puternic stat al lumii de atunci. Asa s-a intamplat si in acea noapte de 21 decembrie, cand in Piata Universitatii din Bucuresti trupele de securitate stateau cu armele atintite spre noi, iar in spatele lor erau tancurile, tanchetele si toata forta celui mai represiv regim comunist care mai ramasese pana in acel moment in Europa. Tinerii care crescusera sub comunism invatand ca Dumnezeu nu exista, tinerii carora li se spusese ca numai sistemul comunist este vesnic, au ingenuncheat si au strigat: „Cu noi este Dumnezeu”. Si, cu o emotie extraordinara, ei repetau mereu: „Vom muri si vom fi liberi”. Multi romani, mai ales tineri, au fost omorati. Pentru altii, acestea au fost doar imagini vazute la televizor. Pentru mine inseamna colega de banca a fiicei mele, impuscata in cap in acea noapte de un simbrias al trupelor de securitate; inseamna fiul colegului meu de catedra strivit sub senilele unui tanc, care intrase in multimea adunata acolo, in piata; inseamna clipele dramatice traite de fiul meu si alti zeci de tineri luptandu-se sa apere trupurile colegilor cazuti in acea piata insangerata. Au fost morti si au fost raniti, ramasi infirmi pe viata. Dar si unii si altii, mai aproape sau nu de Dumnezeu, au devenit liberi.
Curand aveam sa ne punem o alta intrebare: Ce facem cu aceasta libertate? Biblia spune ca, in lungul drum al evreilor in pustie, dezrobitii au cazut prada ispitei si s-au inchinat vitelului de aur. La fel s-a intamplat in primele zile dupa caderea dictaturii, cand unii luptau pentru democratie si altii puneau repede mana pe averile la care ravnisera, dar care nu le apartineau. Atunci s-a distrus si s-a furat avutia Romaniei de catre cei care stiau foarte bine care sunt cheile potrivite.
A trebuit ca evreii sa petreaca ani de zile in pustie pana sa ajunga sa construiasca un stat bazat pe legi. Dumnezeu le-a dat Legea, dar le-a trebuit timp sa-si schimbe mentalitatea, sa ajunga la Colinele inverzite ale Canaanului si sa-si conduca viata dupa lege. Legile au asigurat progresul Europei si al lumii.
Cea mai importanta cucerire a omenirii este statul de drept: statul  bazat pe forta legii si nu pe legea fortei. Dar chiar si un asemenea stat, ca orice lucru din lumea aceasta, este supus mereu si mereu pericolelor. Si ne intrebam de fiecare data: cu ce putem lupta in fata acestor pericole? Raspunsul il gasim in Noul Testament, si-l aflam chiar din gura Mantuitorului care spune: „Adevarul va va face liberi”. Aceasta este arma noastra cea mai puternica, pentru ca nu putem construi nimic solid pe minciuna. Dar este, parca, tot mai greu sa afli un adevar care nu s-a spus timp de peste o jumatate de secol si dupa un timp in care s-au petrecut cumplite grozavii.
Episcopul Nataniel v-a citit dintr-o carte care s-a publicat recent in Romania, Opresiunea bisericilor sub regimul comunist. Se vorbeste acolo de numarul imens de credinciosi pe care regimul comunist i-a ucis in inchisori sau i-a tarat in lagare de exterminare. Cum putem reactiona fata de cei vinovati de acest adevar ingrozitor? Prin razbunare, prin ura, prin forta? Tot Biblia ne raspunde, in Noul Testament, de data aceasta prin Apostolul Pavel: „Daca dragoste nu este, nimic nu este”. Nu putem construi fara iubire. Ura nu este material de constructie.
Numai iubirea poate fi caramida unei zidiri serioase. Am reusit sa ne depasim resentimentele cand am inteles ca, dupa atatea conflicte sangeroase cu ungurii, trebuie sa construim un viitor comun. Reconcilierea pe care am realizat-o in Romania este serioasa si este puternica pentru ca, asa cum se spune in limba engleza, ea sta „la firul ierbii”, acolo unde politicienii cinici nu pot sa mai incite oamenii. Nu putem uita drama Iugoslaviei, provocata de un dictator comunist care, incercand sa se mentina la putere cu ajutorul extremismului nationa-list, si-a distrus tara, a distrus vieti si destine. A semanat ura si a cules ura. Acest pericol ne-a pascut si pe noi. N-am fost departe. Sa nu uitam ca violentele ciocniri interetnice de la Targu–Mures din 1990 s-au produs inaintea crimelor din Bosnia si Hertegovina, inainte de razboiul din Kosovo. Sunt si acum oameni care incearca sa agite lucrurile, pentru a-si satisface interese personale, setea de putere sau din dorinta de a-si ascunde trecutul murdar.
Dumnezeu iti arata Calea, dar drumul trebuie sa-l parcurgi singur. Singur trebuie sa alegi si sa decizi la numeroasele rascruci, singur trebuie sa-ti gasesti prietenii cu care poti merge mai departe. Greutatile nu se vor sfarsi acum. Nu se vor sfarsi niciodata. Nici chiar in tara in care traiti, cea mai bogata si puternica tara a lumii. Nu stim ce va aduce mileniul III. Am depasit pericolul Razboiului Rece, dar exista inca riscuri enorme si mijloace criminale care pot distruge lumea in cateva minute.
As vrea sa inchei prin a va oferi un dar. L-am adus dintr-un loc legat de anii tineretii mele de geolog, cand lucram in muntii Apuseni si am ajuns pentru prima data la Manastirea Nicula, manastire construita pe locul unei vechi biserici de lemn, in care exista o icoana a Sfintei Maria. In 1699, din ochii Maicii Domnului au inceput sa curga lacrimi. Taranii ardeleni, supusi celor mai crunte presiuni care urmareau deznationalizarea lor completa si stergerea identitatii lor nationale, au simtit acele lacrimi ale Fecioarei din icoana de la Nicula ca o impartasire a durerii lor de romani prigoniti.
Anul trecut, de Sfanta Maria, am fost din nou la Manastirea Nicula. Erau acolo zeci de mii de oameni veniti din toata Transilvania, din Muntenia, Moldova, Dobrogea, Basarabia, Bucovina si mai de departe, din tarile vecine – din Ungaria, din Serbia, din Bulgaria, si chiar romani veniti din America si Australia. Slujba s-a incheiat cu acel vechi cantec ardelenesc, Noi suntem fiii lacrimilor Tale, inchinat Maicii Domnului. Cu lacrimi si credinta romanii au rezistat in aceasta „Gradina a Maicii Domnului”, cum a numit Romania Papa Ioan Paul al II-lea cu ocazia vizitei Sanctitatii Sale la Bucuresti in luna mai a acestui an.
Cu gandul la tot ce romanii au patimit si au iubit, am ales pentru dumneavoastra tot o icoana de la Nicula. Ea a fost pictata in 1840, cand primele grupuri de romani plecau din Transilvania spre America cu durere pentru pamantul pe care-l paraseau si cu speranta pentru locurile indepartate spre care se indreptau. Sa o pastrati aproape de suflet.
Dumnezeu sa binecuvanteze romanii, oriunde s-ar afla!

Anul acesta incepem scoala, chiar daca nu in toate localitatile, la 1 septembrie. Ultimul an scolar al secolului XX si al mileniului II incepe asadar sub un semn al schimbarii. Dar nu putem socoti reforma invatamantului numai ca o modificare a calendarului scolar. Pentru ca reforma invatamantului inseamna in primul rand un proiect al Romaniei secolului XXI, al Romaniei mileniului III. Si mai ales inseamna racordarea la acel set de valori capabile sa modeleze spiritul civic si sa formeze cetatenii de care tara are nevoie si pentru astazi, si pentru maine.
Sansele fiecarui copil trebuie sa fie aceleasi in sate si in orase, in orice sat al tarii, in orice oras al tarii. Reforma invatamantului trebuie sa fie o garantie tocmai in acest sens. Nu intamplator am inceput aceasta zi prin a merge in gradinite si scoli primare din cateva sate ale judetului Tulcea. Am vazut scoli de inalt nivel in comune pe care le stiam din timpul cat eram student sau tanar geolog interesat de vestita cariera de la Mahmudia; le stiam undeva, pierdute la marginea tarii. Am descoperit acum gradinite care functioneaza dupa unele dintre cele mai moderne programe de invatamant din lume si scoli care au relatii de colaborare cu scoli din Anglia ori din alte state ale Uniunii Europene. Sigur ca nu toate scolile din satele judetului Tulcea au acest nivel, poate au fost alese in mod special. Sunt inca multe sate unde scolile nu au localuri corespunzatoare, nu au profesori calificati ori au posturi vacante si nenumarati elevi absenti.
Faptul ca programele de modernizare nu au fost demarate in centrul judetului, ci intr-o zona departata, arata ca aceasta idee, a egalitatii de sanse, castiga teren. Si demonstreaza ca, daca exista vointa, acea vointa extraordinara, care, de fapt, formeaza samburele spiritului civic si patriotic, daca exista interes, daca exista sprijinul comunitatii, greutatile pot fi depasite.
Am ajuns acum la Colegiul „Spiru Haret”, considerat pe buna dreptate un etalon cu care ne putem mandri. Are traditie, are prezent si are viitor prin absolventii pe care ii pregateste. Exista aici cam tot ce inseamna o scoala mare, o scoala adevarata. Am vizitat muzeul, care conserva simbolic istoria de peste un secol a acestui liceu; o biblioteca extraordinara, cu zeci de mii de volume; un cabinet de literatura, creat prin donatii ale fostilor elevi ai liceului. Si am aflat ca un absolvent al liceului, care si-a facut un rost departe, peste ocean, a hotarat sa lase prin testament o mare parte din averea sa liceului care l-a format pentru viata. Daca a reusit acolo, in Canada, sa se realizeze si sa devina milionar, aceasta s-a datorat si faptului ca aici, la Tulcea, a primit acea educatie care te ajuta sa treci prin toate greutatile vietii. Aceasta recunostinta fata de scoala care te-a crescut, fata de profesorii care te-au format demonstreaza, inca o data, influenta extraordinara pe care scoala o are asupra elevilor sai.
Acest colegiu poarta numele lui Spiru Haret, savantul si omul politic, initiatorul si organizatorul reformei care avea sa faca din invatamant unul dintre principalele motoare ale modernizarii Romaniei, ale modernizarii tarii care pe vremea aceea de-abia iesea din feudalism si isi cucerise de curand independenta. A fost atunci un timp marcat de mari transformari, dar si de mari dificultati economice, de coruptie, de dispute politice, de grave probleme sociale.
Si totusi, seriozitatea, tenacitatea si daruirea lui Spiru Haret au invins, iar reforma de atunci a configurat o structura de invatamant si educatie care i-a format pe tinerii fauritori ai Reintregirii Romaniei din 1918, pe marii oameni de cultura ai perioadei interbelice. Acest invatamant romanesc ne-a ajutat sa rezistam, sa speram si sa renastem dupa 50 de ani de comunism. Pentru ca spiritul creat prin educatie si prin acea indisolubila legatura dintre scoala si biserica, ca piloni fundamentali ai societatii romanesti, a fost temelia pe care s-a zidit renasterea noastra in libertate si democratie din ultimii ani.
In 1885, Spiru Haret isi publica teza de doctorat „Despre invariabilitatea marilor axe ale orbitelor planetare”. In 1976, cand s-au comemorat 125 de ani de la nasterea sa, un crater de pe Luna a primit numele sau, ca o recunoastere, tarzie, a contributiei sale la studiul sistemului planetar. Este timpul sa ne reamintim si noi de Spiru Haret si de toti ceilalti savanti romani care ne-au adus notorietate ca tara si neam.
„Haretismul” a fost un curent novator si benefic pentru invatamantul romanesc, pentru promovarea cunostintelor culturale si economice, indeosebi in randul populatiei rurale. Rolul primordial a revenit invatatorilor. Echipa reformatoare creata de Spiru Haret i-a incurajat, i-a sus-tinut, i-a respectat. Iar ei au fost educatorii si calauzele de care copiii dornici sa invete aveau atata nevoie.
Si totusi, la aproape un secol de la reforma lui Spiru Haret si dupa uriasele transformari ale lumii la care ne conectam astazi, se impune o noua reforma a scolii in Romania.
Sigur ca acum problemele sunt cu totul altele. Ne pregatim pentru o societate postindustriala, globalizata, care creeaza mari perspective, dar si mari riscuri. Principiul lui Spiru Haret ramane insa valabil: invatamantul trebuie sa ofere acei oameni educati si capabili, acei specialisti fara de care nici o institutie nu-si poate realiza menirea. Iar daca privim cu onestitate, putem observa ca, daca exista un sector in care reforma avanseaza, acesta este invatamantul.
Ca orice reforma, si reforma din invatamant produce tensiuni, uneori foarte mari. Descentralizarea, ca element fundamental al reformei invatamantului, creeaza un regim concurential necunoscut pana acum. Nu vor mai fi toate liceele la fel, nu vor mai fi toate scolile la fel. Elevii nu se vor mai duce la intamplare sau neaparat la scoala care este mai apropiata de casa, ci vor face eforturi sa reuseasca sa se inscrie si apoi sa termine scolile cele mai prestigioase. Inteleg foarte bine mandria elevilor acestui colegiu atunci cand evoca dificultatile intampinate pentru a reusi la admitere si pentru a face fata exigentelor acestui colegiu.
Nu insist asupra unor detalii, dar vreau sa repet si in fata dumneavoastra ca viitorul apartine natiunilor inalt educate. Prioritatile s-au schimbat si natiunile prospere, care vor oferi adevarate perspective cetatenilor lor, vor fi cele care dispun de un management performant, de oameni educati si cultivati, capabili sa se inscrie intr-o competitie si sa faca fata rigorilor ei.
Vreau sa exprim in fata dumneavoastra si o temere, poate chiar un avertisment. Prelungirea tranzitiei, evitarea masurilor decisive de reforma pot duce la aparitia unor generatii de absolventi dezorientati, blazati, prea putin implicati in ansamblul societatii. Se poate crea o prapastie intre o clasa politica pasiva si o masa de tineri contestatari, fara orizont. De aceea, este absolut necesar ca toate institutiile acestei tari sa tina o legatura stransa cu scoala, sa ofere informatii despre specificul diferitelor profesii si sansele ca, odata calificati, tinerii sa gaseasca un loc de munca potrivit pregatirii lor. Aceasta obligatie o impartasim cu totii, parinti si profesori, inspectoratele scolare, primariile, prefecturile, organizatiile civice, conducerea statului. Aici nu exista rabat. Aici nu trebuie sa existe diferente de optiuni intre o Putere oarecare sau o Opozitie oarecare. Pentru ca nimeni nu are voie sa se joace cu viitorul copiilor nostri.
Invatamantul romanesc, performantele profesionale ale absolventilor universitatilor noastre se bucura pretutindeni de recunoastere si succes. Nu as vrea sa vorbesc numai despre lucrurile care ne fac cinste si care ne fac sa fim mandri ca suntem romani. As vrea sa vorbesc si despre lucrurile care ne apasa. Si trebuie sa vorbesc despre acestea intr-un an in care deschiderea anului scolar a fost amanata, in mai multe judete, din cauza epidemiilor. Educatia sanitara si asistenta medicala sunt inca marcate de grave dificultati. Nu este un lucru nou pentru Romania, dar, acum, el apare la suprafata.
Am cunoscut, ca  multi dintre noi, deschiderea anului scolar in perioada comunista, in asa-numitele licee de protocol din Bucuresti, intr-un spirit „inaltator” in care se vedeau numai lucruri minunate. Astazi, putem si chiar trebuie sa vorbim si despre marile restante si dificultati din reteaua scolara. Avem peste 12.000 de scoli fara apa curenta si 373 fara lumina electrica. Sunt numeroase scoli fara drumuri de acces. Copiii care strabat zilnic 10-12 kilometri pe jos, spre scoala si de la scoala, se numara cu miile. Asa cum am spus, aceasta nu este o situatie noua. Aceste  scoli fara apa curenta si fara lumina electrica exista din timpul comunismului. Sigur ca numarul lor s-a redus, dar nu in masura in care ar fi fost necesar. Sigur ca, mai ales in ultimii trei ani, s-au facut progrese prin aplicarea unor programe speciale de reabilitare a localurilor de scoli, inclusiv in mediul rural. Suntem inca departe de un minim necesar. Este o situatie care nu se poate schimba peste noapte, dar trebuie sa va spun ca exista solutii si proiecte concrete. Programul de reabilitare a scolilor, lansat in 1997, insumeaza 130 de milioane de dolari si este finantat de Banca Mondiala, Fondul de Dezvoltare Sociala al Consiliului Europei si Guvernul Romaniei. Celalalt program important, de relansare a invatamantului in zonele rurale, este promovat de Ministerul Educatiei Nationale si, pe masura ce va fi suplimentata finantarea, el va fi extins.
Suntem obligati sa investim si o suma considerabila in infrastructura, in pietruirea drumurilor si alimentarea cu apa potabila. Fata de 1997, in 1998 fondurile alocate in acest sector au crescut de peste zece ori, iar in acest an judetului Tulcea ii este alocata cea mai mare suma dintre toate judetele tarii: 13,8 miliarde lei. Trebuie sa recunoastem si valoarea consistentului sprijin international. Se deruleaza deja un program al Uniunii Europene de finantare a alimentarii cu apa a satelor, in valoare de 280 milioane de dolari. Este un prim raspuns la problemele pe care le-am evocat: un drum mai usor catre scoala al copiilor si al invatatorilor, alimentare cu apa in scoli si in locuinte, ceea ce inseamna ameliorarea conditiilor de igiena si prevenirea epidemiilor care astazi cuprind o serie de judete unde, din acest motiv, scoala va incepe cu intarziere.
Bazele comportamentului unui adult civilizat se pun prin educatia din primii ani de scoala. Fara aceasta educatie, educatie a muncii, a cinstei, a seriozitatii, a modului de comportare fata de cei din jur, niciodata nu vom putea realiza un progres adevarat in Romania, oricate sosele sau poduri vom avea, oricati zgaraie-nori vom ridica, oricate uzine performante vom construi. Fara aceste deprinderi, care se invata in primii sapte ani de-acasa de la parinti, si in urmatorii sapte ani de la invatatori si profesori, nici un progres nu este posibil.

Ma adresez acum celor prezenti aici, dar si profesorilor, invatatorilor, educatorilor din toata tara. Vreau sa va spun, in numele poporului roman si in numele statului roman, cat va pretuim, cata recunostinta avem pentru eforturile pe care le faceti, in ciuda situatiei precare a veniturilor pe care vi le poate asigura un buget sarac, care reflecta o economie saraca, slab productiva si cu dificultati de adaptare la legile unei concurente loiale.
Am aflat de la doamna directoare ca scoala din Mahmudia a fost pregatita pentru inceperea cursurilor prin eforturile parintilor si altor sateni, care au venit de acasa cu var si au lucrat efectiv la reparatii si curatenie, pentru ca acesti copii ai lor sa invete intr-un mediu curat, intr-un mediu sanatos, sa aiba tot ce le trebuie.
Reforma invatamantului creeaza tinerilor, dar si cadrelor didactice, oportunitati altadata de neimaginat. Ea implica insa si o mare responsabilitate. Si cred ca administratia judetului si a orasului Tulcea, administratiile locale din toata tara inteleg ce raspundere enorma le revine. Le multumesc pentru eforturile pe care le-au facut, dar mai ales pentru cele pe care le vor face de acum inainte.
De fapt, chiar constructia scolii a fost realizata cu sprijinul comunitatii. Am avut marea bucurie sa il reintalnesc pe domnul geolog Bacalu, aflat acum la pensie, de numele caruia se leaga deschiderea carierei de calcar din Mahmudia. Si, asa cum geologii pastreaza foarte atent dovezile istoriei pamantului, vechi de milioane de ani, el a pastrat si documentul prin care, cu sprijinul intreprinderii miniere, s-a inceput constructia acestei scoli.
Este o mare surpriza sa vezi in aceasta comuna una dintre cele mai moderne gradinite din tara, finantata prin programul de invatamant neconventional „Pas cu pas”. Este o mare satisfactie pentru mine, ca om al scolii, sa cunosc profesori care isi iubesc meseria, profesori care sfintesc locul, reusind, in aceste locuri indepartate, sa creeze un muzeu cu piese arheologice deosebite si sa aiba contact pana si cu scoli din Anglia.
Copiii din Mahmudia se afla pe maini bune, pentru ca au educatori si invatatori exceptionali si au parinti care stiu ce valoare are cartea si invatatura. Am aflat cu uimire ca sunt parinti care vin la gradinita si la primele clase ca sa asiste la lectiile copiilor lor, pentru a fi la curent cu ce invata ei si cum trebuie sa se pregateasca, apoi, acasa. Am aflat despre exemplul preotului din comuna care a initiat si organizat, cu sprijinul oamenilor din comuna, strangerea de ajutoare pentru familiile sinistrate. Ce poate fi mai minunat decat ideea aceasta de solidaritate umana, care ne poate face pe toti sa ne regasim ca o familie, si la bine, si la rau.
In incheiere, dar nu in cele din urma, vreau sa ma adresez elevilor, eroii principali ai acestei festivitati. Va vorbesc ca profesor si ca parinte. Folositi aceasta perioada a vietii voastre. Folositi-o ca sa  adunati cunostinte care va vor sluji toata viata. Folositi-o ca sa va formati ca oameni corecti, cinstiti, muncitori, demni. Folositi aceasta perioada ca sa va bucurati de ceea ce va ofera copilaria si adolescenta. Incercati sa va bucurati de marile si adevaratele valori ale vietii, de prietenie si dragoste, fiti optimisti. Nu va lasati cuprinsi de teama, nu va lasati invinsi de greutati. Aveti de partea voastra tineretea si aveti de partea voastra viitorul.

Suntem aici, reuniti de un gand inalt: acela ca, impreuna, cu credinta si cu forta cugetului, cu solidaritate si intelepciune, putem cladi o lume a pacii si a bunei intelegeri, chiar si acolo unde o infruntare pe cat de cumplita, pe atat de absurda, a dus la varsare de sange, la lupte fratricide si la tragedii pe care le credeam irepetabile. Multi dintre noi ne-am rugat impreuna la Bled, Washington sau in alte parti ale lumii pentru pace, pentru intelegere intre oameni, grupuri etnice si religioase, minoritati si popoare. Am simtit atunci, ca si acum, ca Dumnezeu ne poate calauzi spre o lume mai buna daca credem in El si in capacitatea noastra de a fi mai buni si mai curati.
Suntem reuniti in fata unei intrebari cruciale pentru viitorul Europei si pentru viitorul lumii. Aceasta intrebare ar putea suna astfel: Suntem oare capabili sa intelegem in profunzime lectia amara, tragica, a secolului XX – macar acum, cand el sta sa se incheie? Avem oare, noi, impreuna, forta si credinta care sa ne ajute sa auzim, dincolo de vuietul evenimentelor, glasul adevarat al lui Dumnezeu, sa intelegem ce adevar teribil ne transmite El, ca o porunca adresata odinioara de prooroci, prin cumplitele vremi pe care le-am trait? Caci daca nu vom intelege mesajul acesta fundamental, de unde vom avea noi taria de a imagina si de a construi o lume mai aparata de cataclisme? Cred ca acum si aici, in aceste taramuri incarcate de istorie si sfasiate de crize, avem datoria de a judeca trecutul si de a sanctiona raul pe care l-am trait pentru a nu-l repeta.
Secolul acesta inspaimantator a inceput cu o baie de sange: primul razboi mondial, iar pe ruinele sale s-au nascut doua forme cumplite ale Raului suprem in istorie: nazismul si totalitarismul bolsevic. Oricat ar fi parut ele ca se infrunta, aveau si continua sa aiba o radacina comuna. Este ambitia trufasa de a supune lumea si de a impune tuturor propria ordine prin violenta. Numitorul comun al acestor forme ale Raului a fost ura si negarea dreptului la viata al dusmanului pe care l-au inventat. Cosmarul unei lumi uniforme, ca un fel de masinarie implacabila, exclusivista si aducatoare de moarte, a alterat profund pacea lumii.
Nu degeaba cel dintai pacat capital pe care il denunta Cartea Sfanta este trufia. Aici, pe pamantul Greciei, se cuvine, poate, sa amintim ca un gand asemanator a fost rostit de poetii tragici atenieni, care intelesesera ca trufia nemasurii, hybris, ii pierde pe muritori.
Nesocotirea trufasa a alcatuirilor lumii, asa cum divinitatea a lasat-o sa fie – aspra, dar oferind omului, in schimbul trudei zilnice, hrana si adapost; mereu perfectibila, dar niciodata perfecta, ci doar pastrand in ea taina mantuirii –, nesocotirea acestei extraordinare diversitati si incercarea necugetata de a o distruge in numele unei lumi a „ordinii” perfecte, cladite doar de mana omeneasca, aceasta trufie a inecat in sange si moarte istoria secolului XX.
Singura cale catre un veac mai bun nu poate incepe fara un gand de umilinta in fata lui Dumnezeu. Doar asa, intelegand cu dreapta masura ca lumea cunoscuta noua azi si toate lumile pe care poate le vom cunoaste odata se inscriu intr-un sistem care ne depaseste si ne inglobeaza, doar respectand ceea ce natura si istoria au creat inainte de noi ca pe o mostenire pe care trebuie s-o ingrijim cum putem mai bine – doar asa vom putea scrie o istorie mai blanda, despre o lume mai pasnica si mai luminoasa.
Ca toate tarile si popoarele Europei, romanii au mostenit din istoria mai veche sau mai recenta o suma de daruri, dar si o suma de contradictii: o tara candva foarte bogata, care va putea sa-si valorifice bogatiile daca va izbuti s-o faca cu inteligenta si harnicia unui popor renascut dupa decenii de opresiune; o cultura straveche si nobila, care a dat omenirii mari savanti si mari artisti; o spiritualitate elevata, care a izbutit sa supravietuiasca dincolo de vicisitudinile istoriei recente. Toate acestea reprezinta o zestre pe care ne-o asumam fara orgolii, dar si fara complexe de inferioritate.
Istoria recenta, insa, ne-a impus si conditii care puteau duce la conflicte: un teritoriu mutilat de razboaie, un numar relativ mare de comunitati vorbind alta limba si avand credinte diferite. Poporul roman a inteles, cu o intelepciune care nu va fi niciodata indeajuns elogiata, ca acest fruct al istoriei trebuie asumat si el. Am fi putut incerca, cu trufie, sa negam acest trecut. Dimpotriva, noi ni l-am asumat si am decis sa construim mai departe. Am reusit o integrare democratica a diferitelor identitati in institutiile de decizie: minoritatile etnice sunt reprezentate politic in parlament si in guvern, au dreptul de a-si cultiva si dezvolta propria identitate prin educatie la toate nivelele si prin cultura; reprezentantii minoritatii maghiare fac parte din coalitia de guvernare. Nu pretindem ca am atins perfectiunea, ci doar ca am deschis larg portile dialogului democratic si respectului reciproc.
Pe acelasi temei, am cladit un sistem de cooperare si de dialog cu toate statele vecine sau apropiate. Prin tratate bilaterale si prin structuri de cooperare trilaterala, prin participarea activa la organizatii de colaborare multilateral complementare cum sunt cooperarea central-europeana si cea a Marii Negre, OSCE si Consiliul Europei, ONU si Parteneriatul pentru Pace am reusit sa transformam un dat al istoriei, pozitia geostrategica a Romaniei la Dunare si Carpati, intre Europa Centrala, Europa de Sud-Est si Europa Rasariteana, intr-un principiu activ, generator de pace si de stabilitate. Aceasta este zestrea politica pe care Romania o ofera partenerilor sai in procesul de integrare europeana si euro-atlantica pe care il considera prioritatea sa politica fiindca poarta cu sine si dezvolta valorile democratiei, ale pacii si ale progresului.
Aceasta traiectorie, pentru care cetatenii Romaniei si ai celorlalte tari ale fostului lagar comunist au optat cu fermitate, dovedeste ca pacea poate triumfa in Europa si in lume, daca exista o vointa comuna de promovare a institutiilor si practicilor democratice. Cand spun „vointa comuna”, nu ma gandesc doar la statele si popoarele noastre, din Europa Centrala si de Sud-Est, ci la intreaga comunitate a statelor democratice. Ma gandesc la faptul ca eforturilor noastre, nu o data dramatice si istovitoare, de a consolida statul de drept, democratia si economia libera, se cuvine sa le raspunda increderea tarilor dezvoltate in capacitatea noastra de reconstructie. Avem nevoie de sustinerea Uniunii Europene si a statelor membre ale NATO, avem nevoie de sustinerea tarilor dezvoltate din G7, dar avem nevoie, mai presus de orice, de respectul si de increderea lor. Avem nevoie ca societatile si oamenii lumii libere, care au avut sansa de a se dezvolta in libertate, sa creada ca putem deveni egalii lor. Nu exista nici o fatalitate istorica in virtutea careia Sud-Estul european ar fi condamnat la inapoiere si violenta. Aceasta parte a lumii, care a dat nastere civilizatiei europene a trecutului, poate si trebuie sa fie un factor activ in civilizatia euro-atlantica a viitorului. Consideram reuniunea de azi de la Salonic o expresie si o garantie a faptului ca Occidentul democratic nu ne analizeaza cu trufie, ca pe niste invinsi ai istoriei si stie sa ne fie alaturi ca prieten si frate intru speranta de pace si credinta in Dumnezeu.
Acum doar cateva luni, Romania a trait un eveniment istoric cu o semnificatie exceptionala. Pentru prima oara, dupa aproape 800 de ani de separatie, Suveranul Pontif al Bisericii Catolice a fost oaspetele de onoare al unui popor apartinand in majoritate religiei ortodoxe. Am convingerea ca, in acele zile, o stare de gratie a cuprins intreaga lume crestina. In acele zile, a inceput, de fapt, istoria mileniului al III-lea al erei noastre. O istorie a impacarii, a depasirii obstacolelor stravechi din calea dialogului, o istorie a dreptei masuri. Nu putem cladi o lume perfecta, caci nu-i e dat omului sa se intreaca cu miracolul creatiei, dar putem lucra impreuna, cu credinta si cu iubire, pentru un veac mai bun si mai aproape de vointa de bine a Creatorului.

Consiliul Europei a avut initiativa de a lansa in Romania o vasta actiune de stimulare a dialogului culturilor in cadrul Programului Europa – un patrimoniu comun.
Participarea Romaniei la acest program, pe care ea are si onoarea de a-l inaugura, va fi, dincolo de ospitalitatea cu care ne mandrim, dincolo chiar de fidelitatea noastra fata de Consiliul Europei, o dovada de patriotism. Pentru ca noi nu ne-am definit niciodata ca stat, in contrast cu Europa. Dimpotriva, ne-am definit ca stat, ca natiune, ca spatiu cultural, prin chiar aspiratia noastra catre o Europa unita.
Inca din secolele civilizatiei romane si pana azi, Europa a fost  pentru romani un zid de aparare. Istoria noastra poate fi definita si ca o neincetata, sisifica stradanie de a fi parte a Europei civilizate si democratice in pofida tuturor vicisitudinilor, mai vechi sau mai recente, care tindeau sa ne arunce in alte configuratii.
Am pastrat deschisa calea dialogului cu spatiile culturale ale Orientului, am practicat cu perseverenta arta subtila a negocierii si a sintezei, dar ne-am pastrat apartenenta la acea veche provincie de granita a Romei si la acea posteritate a acesteia, care a dat identitate europeana Europei insasi.
Traditiile europene comune sunt recunoscute, studiate, dezbatute, celebrate. De la urbanism la conceptele filozofiei, de la antropocentrismul viziunii artistice la antropocentrismul institutiilor si legilor, de la spiritualitatea crestina la marile arii lingvistice izvorate din aceleasi structuri, temeiurile vizibile ale unei culturi europene ne vin in minte de indata ce ne gandim la Europa ca la un intreg.
Alteori, aceste probe de spirit comunitar sunt mai putin constientizate, poate fiindca par a reprezenta un dat natural al existentei noastre cotidiene. Una dintre cele mai persistente, mai active si mai agreabile dintre aceste din urma traditii este traditia convivialitatii. A comunicarii, pe cat de informale pe atat de cordiale, in diferite prilejuri in care, impartind painea si ciocnind un pahar, ne adoptam unii pe altii ca prieteni si ca frati. Sa respectam aceasta traditie si sa ne bucuram de aceasta seara pentru a ne cunoaste mai bine.

Conferinta de la Ialta, avand ca tema O Europa a secolului XXI fara linii de diviziune, a fost proiectata la Conferinta de la Vilnius din 1997 si a avut in vedere evolutiile incurajatoare desfasurate in spatiul Marii Negre.
Daca tematica Conferintei de la Vilnius a privit relatiile de buna vecinatate si coexistenta intre statele din regiune, Conferinta de la Ialta a avut un scop politic mai ambitios si a lansat ideea unei Europe integrate fara linii de diviziune, organizata pe baza unui proiect cu doua axe: o axa Vest – Est, de integrare europeana, si o axa  Nord – Sud, de legatura intre Marea Baltica, Marea Neagra si, mai apoi, Marea Mediterana, reluand vechea axa a Drumului Ambrei sau a drumurilor varegilor spre greci.
Dincolo de tematica acestei Conferinte, putem remarca alegerea, nu intamplatoare, a locului de desfasurare. Ialta este locul de care se leaga divizarea Europei intre zona dominata timp de 50 de ani de comunism si lumea libera. Sunt semnificative cuvintele presedintelui uneia din tarile desprinse din fosta Uniunea Sovietica care declara: „Ne-am adunat aici pentru a sarbatori decesul si inmormantarea pentru totdeauna a Conferintei din 1943 de la Ialta”. Aceasta declaratie politica a fost impartasita de toti cei 17 sefi de stat si de guvern participanti la Conferinta de la Ialta din 1999.
Reuniunea de la Ialta a prilejuit punerea in discutie a unor proiecte importante privind dezvoltarea infrastructurii – retele de autostrazi, cai ferate, retele de transport de energie electrica si conducte de petrol –, precum si programul unui sistem general integrat pentru rezolvarea principalelor probleme ecologice si a unor probleme concrete legate de cooperarea economica.
Dezbaterea esentiala asupra unei Europe integrate fara linii de diviziune si-a demonstrat utilitatea chiar si daca tinem seama numai de statutul statelor participante. Ea a ocazionat un dialog pe chestiuni de interes comun intre tari aflate in situatii diferite: tari care sunt de mai mult timp membre ale Uniunii Europene sau NATO – Finlanda, Turcia si Grecia; tari care au intrat recent in NATO – Polonia, Cehia si Ungaria; tari care au inceput negocierile de aderare la Uniunea Europeana – intre care sunt, de asemenea, Cehia, Polonia, Ungaria; tari care aspira sa inceapa negocierile cu Uniunea Europeana si NATO – Lituania, Letonia, Estonia, Romania, Bulgaria si Slovacia; tari care au in vedere un statut de parteneriat cu NATO – Ucraina, Armenia, Georgia, Azerbaidjan, Moldova.
Pentru a reusi, procesul de integrare intr-o Europa fara linii de diviziune trebuie sa fie continuu, fara valuri si sa nu genereze perpetuarea unor zone periferice. Ideea unei Europe fara periferii are in vedere in primul rand un nivel de de dezvoltare economica care sa conduca la o reala apropiere intre tari.
Sigur ca o astfel de conferinta nu duce la rezultate imediate. Si o intrebare de genul: „Care sunt rezultatele financiare sau economice?” – care mi se adreseaza adeseori – arata ca tot mai multi sunt cei care discuta in termenii unei economii de piata si al unui castig palpabil. Trebuie insa subliniat ca rezultatele financiare depind de o dezvoltare durabila, iar aceasta are nevoie de un cadru politic structurat care sa asigure stabilitatea intregii Europe, bazata pe incredere si cooperare.

Acum mai bine de doua veacuri, in 1798, arhimandritul Grigore, cunoscut prin stradania lui pentru introducerea limbii romane in cantarile bisericesti, elogia „oamenii Europei”, „care au biruit toate celelalte neamuri ale lumii cu puterea mintii lor, a limbii si a mainii”. Elogiat sau contestat, simbolul Europei s-a situat in permanenta in centrul confruntarilor ideologice, al optiunilor politice si al dezbaterilor culturale. Pentru romani, Europa a reprezentat, pe rand, un focar al luminilor, un model al demnitatii umane, o legitimare a autodeterminarii natiunilor, un imbold al progresului.
Un elev care priveste o harta fizica a Pamantului isi da seama pe data ca spatiul european este relativ mic la scara planetara. El are, geografic, cea mai slaba identitate continentala. Europa nu se defineste  atat prin granitele ei fizice, ci mai degraba prin devenirea ei in planul istoriei civilizatiilor. Europa nu este un dat natural. Europa este, inainte   de toate, un fapt de cultura.
Si astazi, cand continentul trece printr-un proces de transformare geopolitica fara precedent, Europa inseamna, cum a insemnat si in trecut, mai multe lucruri deodata.
Dincolo de orice perceptii divergente, daca exista o Europa care sa poata ingloba zecile de Europe ale diferentei specifice, aceasta exista ca un continent cultural. Aceasta configuratie europeana, de realitate virtuala in permanenta miscare, s-a construit incurajand cu premeditare spiritul de toleranta in contrast cu infinitele ipostaze maligne ale fanatismului si acceptand fara teama alteritatea nu ca pe o amenintare a identitatii, ci ca pe o ipostaza posibila a acesteia. Cultura, ca expresie a potentialului creator, a format liantul cel mai solid pentru o identitate europeana, in spiritul pluralismului care ii este propriu.
Initiativa Consiliului Europei, care da o substanta novatoare aniversarii a 50 de ani de la constiturea sa, are o semnificatie aparte. Se confirma ca Europa se defineste cel mai bine ca un set de valori comune, consolidate in timp, ce au putut transgresa granitele naturale, pe cele lingvistice, confesionale sau de orice alta natura, unificand spatiul culturii europene ca pe un continent de sine statator. Este chiar interesant de observat cum identitatea europeana – situata in interior la limita paradoxala dintre consubstantialitate si conflict – este in asa masura expresia unei solidaritati obiective incat a creat un nou continent cultural-politic, cum ar putea fi considerat cel euro-atlantic.
Romania este intr-un anume sens o paradigma a acestui paradox european. Auto-perceptia noastra ca parte integranta a continentului cultural european este bazata pe fapte incontestabile, de la apartenenta noastra la aria civilizatiei latine, la contributia romaneasca la patrimoniul spiritual al Europei contemporane prin opere celebre semnate de Constantin Brancusi, Eugen Ionescu sau Henri Coanda. In acelasi timp, suntem adesea descoperiti de altii ca pitoresti, ca un epitom al alteritatii proxime, spre deosebire de Africa sau de Orient, locuri ale alteritatii exotice. Acceptam cu umor sau cu furie, dupa cum ne e firea si vremea, sa ne descoperim si noi altfel decat Europa clasica, cea a demult apusului Imperiu de Apus.
Stim insa, ca valorile culturale, cu amprenta lor individuala sau locala, sunt cea mai buna cale de conversie a tensiunilor in dialog si conlucrare. Faptul ca Bucuresti, capitala Romaniei, a fost ales pentru inaugurarea Programului Europa – un patrimoniu comun atesta, o data in plus, identitatea solida a culturii romane si vocatia ei pluralista.
Bazele latine; iradierile ulterioare dinspre Bizant si dinspre lumea slava; incrucisarea frecventa, in spatiul nostru cultural, a influentelor venite din Vest si din Est; persistenta indelungata a schimbului de forme de expresie dintre cultura populara si cea citadina; configuratiile culturale regionale, stimulate de un ambient multietnic si multilingvistic, dovedesc elocvent disponibilitatea culturii romanesti de a combina voci multiple intr-o partitura unica si de neconfundat.

Am urmarit cu interes ideile pe care Clubul de la Roma le-a oferit spre dezbatere lumii intregi, incepand cu 1968, anul aparitiei sale. Imi amintesc si astazi felul in care autoritatile comuniste de la Bucuresti au regizat o adevarata campanie impotriva Raportului Meadows despre limitele cresterii, care punea in circulatie teze in totala contradictie, pe atunci, cu triumfalismul strategiilor de dezvoltare bazate pe marxism-leninismul industrialist. Dar, in ciuda acestor bruiaje ale aparatelor de propaganda, intelectualii romani au avut posibilitatea ca, mai ales in deceniile opt si noua, sa cunoasca lucrarile girate de Clubul de la Roma si sa discute pe larg pe marginea lor, chiar daca aceste discutii nu aveau loc intr-un cadru institutionalizat.
Tema Seminarului de la Bucuresti privind stapanirea valului globalizarii si evitarea crizelor si razboaielor este de mare actualitate, in special pentru popoarele Europei de Sud-Est. Evitarea razboaielor si crizelor si construirea de proiecte comune sunt chiar ideile fundamentale in jurul carora a fost elaborat Pactul de Stabilitate pentru Europa de Sud-Est, la lansarea caruia am participat recent, la Saraievo. Au participat zeci de sefi de stat si de guvern, principalii decidenti politici ai lumii, principalii decidenti militari reprezentand structurile NATO si UEO, principalii decidenti financiari reprezentand Banca Mondiala, Fondul Monetar International, Banca Europeana pentru Reconstructie si Dezvoltare, reprezentati ai societatii civile.
Preocupat de tema propusa de Clubul de la Roma pentru Seminarul de la Bucuresti, m-am intrebat in ce masura suntem cu adevarat pregatiti sa facem fata sfidarilor globalizarii. M-am intrebat daca nu cumva povestea fratilor Strugatki din celebrul lor roman Picnic la marginea drumului s-ar putea reedita in existenta noastra. Eroul, un om ajuns cu dificultati si riscuri enorme in fata unui mecanism extraordinar care i-ar fi putut realiza orice dorinta, descopera cu disperare ca nu stie ce dorinta sa-si exprime, pentru ca nimeni nu l-a invatat vreodata ce este cu adevarat important pentru viata lui si pentru viata celor dragi lui. Tot ceea ce ii trece prin minte este efemer si lipsit de substanta. Este interesant ca acest om se dovedise pana atunci capabil sa calauzeasca si sa-i ajute pe altii sa depaseasca pericole pentru a ajunge la punctul indepartat si visat. Dar tocmai el, aceasta calauza iscusita in rezolvarea unor probleme imediate, nu stie ce este cu adevarat esential, ce si-ar putea dori.
Cred ca putem descoperi in finalul acelei povesti fantastice o parabola graitoare pentru rolul pe care ar trebui sa si-l asume cei care conduc natiunile pentru a le pregati sa faca fata problemelor esentiale, abia banuite, ale mileniului ce va urma.
Am fost invitat recent pentru un keynote-speech la intalnirea trienala a Asociatiei Presedintilor de Universitati, in care fusesem cooptat cu ani in urma, ca rector si presedinte al Consiliului National al Rectorilor din Romania.
Eliberat de constrangerile sefului de stat obligat la prudenta in declaratii si judecati, in lipsa presei si regasindu-mi vocatia de cercetator, am prezentat o viziune critica asupra capacitatii lumii occidentale de a gandi cu adevarat la problemele esentiale ale mileniului ce vine. Constatasem ca, de cele mai multe ori, se apeleaza la materialele refolosibile ale societatii industriale si nu la caramizile noi ale societatii informationale postindustriale. Pentru toata lumea exista primejdia ca gestionarea problemelor curente sa nu mai lase timp pentru studiu, concepte si proiecte in domeniul politicilor de perspectiva. Totusi, situatia nu se prezinta pretutindeni la fel.
In statele dezvoltate, gestiunea curenta se desfasoara in conditiile in care exista institutii si mecanisme functionale si stabile, exista traditii si reguli general acceptate de corpul social. Prin urmare, ceea ce am putea numi strigatul prezentului nu este atat de puternic incat sa acopere glasul celor care gandesc si vorbesc despre viitor.
Pentru statele care s-au desprins la inceputul acestui deceniu de sistemul comunist, lucrurile sunt mult mai complicate si, poate, de aceea nu suntem totdeauna intelesi. Si, poate, de aceea, in locul Cortinei de Fier, s-a ridicat foarte repede o alta cortina, de velur sau de matase, a lipsei de comunicare reala si profunda intre Vest si Est.
Chiar daca intre tarile post-comuniste exista diferente si specificitati semnificative, toate aceste tari au fost nevoite sa reconstruiasca din radacini un intreg sistem institutional incepand cu structurile politice si pana la cele neguvernamentale; sa constate permanent disfunctionalitati si sa incerce sa le corecteze; sa se adapteze noilor standarde; sa faca fata monitorizarilor si sa convinga pe ceilalti de temeinicia optiunilor lor pentru integrare. N-am fost in situatia sa putem construi o masina complet noua, a trebuit sa o reparam mereu pe cea veche, din mers, pentru a nu intrerupe transportul pasagerilor.
Reformele economice au creat mari probleme in acoperirea cheltuielilor publice si mai ales in stabilirea prioritatilor de alocare a resurselor. Subdezvoltarea unor domenii-cheie sau a unor regiuni au creat si creeaza stari de criza care asteapta solutii imediate pentru a nu degenera in convulsii. Uneori, situatia seamana cu o barca sparta in care apa patrunde si barcagiul nu are atatea maini ca sa astupe simultan toate sparturile mereu mai multe, mereu mai mari.
Daca la toate acestea adaugam si inertiile enorme care insotesc ca niste ciocli intregul cortegiu al institutiilor ce ar trebui reformate, nu putem sa nu conchidem ca in aceasta parte a lumii strigatul prezentului de care vorbeam este de-a dreptul asurzitor, acoperind uneori mesajul actiunilor pe termen lung. Si totusi aici, mai degraba ca oriunde, sunt necesare strategii pe termen lung atat in politicile interne, cat si in felul in care sunt gandite cooperarile regionale si inter-regionale.
Oamenii politici responsabili nu isi pot permite sa gestioneze la nesfarsit penurii cu privirea coborata numai catre problemele de zi cu zi, desi ei trebuie sa-si asume, in primul rand aici, in aceste zone, riscul de a fi blamati pentru neajunsurile temporare ale reformelor. Daca ar rezolva doar unele probleme pe termen scurt, se vor confrunta mai tarziu cu privirile disperate ale unor oameni pe care, ca in romanul despre care vorbeam, nu i-a invatat nimeni incotro sa se indrepte; ce sa-si doreasca dincolo de ceea ce este efemer si uneori derizoriu; cum sa gandeasca in propriul lor interes, pe termen lung.
Este momentul sa spun cateva cuvinte si despre tara mea. Pentru cei din afara, situatia din Romania din ultimii zece ani pare un bun caz de studiu. Pentru romani, este o drama. Pentru un presedinte, ea implica o responsabilitate enorma in fata unei mari parti a populatiei aflate intr-o situatie-limita, de lupta intre viata si moarte. Dupa o perioada in care reformele au stagnat, tocmai din pricina unor strategii, daca le putem numi astfel, vizand exclusiv prezentul, Romania a trecut in 1997 la gandirea si aplicarea unor programe de dezvoltare care tin seama de viitor, mai mult chiar decat de prezent. Domenii aflate in profunda suferinta, cum sunt sanatatea, protectia sociala, administratia locala sau invatamantul, se cer regandite in asa fel incat sa iasa din cercul penuriilor in care se zbat astazi. Vor mai fi insa si sacrificii pe termen scurt. Vor fi mai scurte cu cat mai repede vor fi invinse rezistenta birocratica, inertia si in special mentalitatea de asistat a celor inca neobisnuiti sa actioneze intr-un sistem concurential deschis si transparent.
Este o schimbare fundamentala, care aduce in discutie capacitatea noastra de a opera cu riscuri sociale, pentru ca este vorba de un buget sarac care afecteaza servicii publice, oameni, familii. Introducerea unor legi noi, crearea unor institutii noi nu asigura imediat functionalitatea sistemului si nici redresarea economica.
Inainte de a fi analizata de experti financiari sau politici de pretutindeni, reforma este traita pe viu de oameni care trebuie sa fie in acelasi timp si motorul ei. Reforma va avea succes numai daca se va bucura, in suficienta masura, de increderea oamenilor care sunt chemati sa o realizeze.
Criza indelungata si tragica din Iugoslavia ne-a demonstrat ca acest somn al increderii europene intr-un iluzoriu triumf „epidemic” al valorilor democratice poate naste monstri. Ne-a aratat de ce democratia trebuie sa fie o prioritate chiar fata de reforma economica. Ceea ce oamenii pot, uneori cu dificultate, sa inteleaga.
Pentru a impiedica nasterea in aceasta regiune a unor crize interne, care se pot internationaliza rapid, este nevoie de o intelegere reala si profunda a nevoilor pe care le au tarile de aici. Zgomotul prezentului poate fi redus prin stimularea serioasa a cooperarilor si investitiilor directe din Vest. S-a spus demult ca pacea este efectul natural al comertului, si astazi stim ca o asemenea definitie nu este catusi de putin naiva. Cred, insa, ca, in zilele noastre, mai potrivit decat un recurs la comert este remediul prin cooperare pentru produse si servicii comercializabile.
Ieri, am participat la Ialta, la Conferinta O Europa a secolului XXI fara linii de diviziune, in care a fost abordata insistent problema asigurarii cailor de transport de la Marea Baltica la Marea Mediterana prin Marea Neagra. Personal, am sustinut ideea acestui proiect inca din 1997, la Conferinta sefilor de stat si de guvern din Europa Centrala si Zona Baltica de la Vilnius, la Conferinta Marii Negre si cu ocazia discutarii proiectului TRACEKA. La numai doi ani de la Vilnius, tarile participante dispun de o retea de acorduri si structuri regionale care au asigurat o stabilitate politica. Dar de aici si pana la integrarea economica intr-o Europa fara periferii mai este inca un drum greu, cu probleme enorme.
Un al doilea proiect comun, care sa permita evitarea crizelor pe fondul globalizarii si pe care m-am straduit sa il prezint, fara succes prea mare pana acum, sefilor de stat din toate tarile riverane, din Vest si din Est, este Programul Dunarii. Proiectele unor coridoare de transport de-a lungul Dunarii au intrat in „hibernare” pe masura acutizarii conflictului din Iugoslavia. Blocarea Dunarii prin bombardarea podurilor a izolat, practic, tarile din aval de comertul traditional cu Ungaria, Slovacia, Austria, Germania. Si a creat o bariera – pe linia de divizare cunoscuta – intre tarile Europei Centrale si tarile din zona de varsare a Dunarii: Romania, Bulgaria, Republica Moldova, Ucraina.
Leibnitz scria candva ca prezentul este saturat de trecut si insarcinat cu embrionul viitorului. Genetica demonstreaza ca embrionul este marcat de ereditate. Evitarea crizelor si a razboaielor, constructia unor proiecte comune, stapanirea valului globalizarii ne obliga sa nu ignoram trecutul.

Europa poate avea un viitor numai daca nu isi uita trecutul, dar aceste dimensiuni ale timpului exista numai in masura in care ele sunt si raman ale noastre, ale tuturor europenilor. Ar mai trebui insa adaugat, cu realism, ca nu orice opera de arta ori loc minunat este sau poate fi cunoscut in egala masura de toti europenii.
Un public cu adevarat european s-a format in Renastere, a conti-nuat sa existe pana in epoca luminilor si intr-un sens pana astazi, dar acest public a fost fatalmente limitat de capacitatile de comunicare din epoca respectiva ca si, ori mai ales, de ierarhiile politice si culturale care au guvernat Europa. Au existat si centre a caror arta a ramas cunoscuta mai mult local, ele neavand capacitatea materiala sau politica de a-si exporta valorile sau de a le impune unor zone mai departate.
De voie, de nevoie, ierarhiile culturale europene le-au urmat pe cele politice si economice iar patrimoniul cultural s-a nascut in mare masura datorita ambitiei si capitalului sponsorilor de atunci. Arta oraselor sau a tarilor puternice a fost cunoscuta si in orasele si tarile mici, dar procesul invers nu s-a produs. Iata un alt fel de a spune ca noi, modernii, nu am inventat in acest domeniu nimic nou.
O noua abordare a patrimoniului european incearca construirea unui sistem de cunoastere si aparare care sa nu mai tina seama de ierarhiile de putere si de preferinte traditionale. Toate tarile, mari si mici, propun proiecte Consiliului Europei care le acorda egala atentie, fie ca valorile respective sunt deja cunoscute in Europa, fie ca nu. Descoperim nu numai patrimoniul unor tari mai mici, ceea ce am putea numi acum, la terminarea diviziunilor politice ale continentului, si numai cultural vorbind, a doua Europa, dar descoperim si mari valori culturale locale, unele putin cunoscute in chiar tara respectiva, a treia Europa, deci. Ca roman nu pot decat sa ma bucur ca monumente de cultura din tara mea intra in atentia unui public european mai larg si sa sper ca ne indreptam cu totii spre o Europa fara centre si fara margini.
 S-a vorbit de multe ori despre calitatea de raspantie culturala a Sibiului. Aici se intretaie cultura central-europeana de tip germanic, datorata vechii prezente in oras a sasilor, ca si a altor grupuri etnice, si o cultura romanesca de mare vechime si rafinament, produsa secole de-a randul in unele sate din jur. Aceste culturi s-au constituit paralel dar s-au intretaiat si s-au influentat adesea.
Este pasionant pentru un roman din alte regiuni, cum sunt si eu, sa cutreiere orasul Sibiu si zona din jur si sa constate cat de originale sunt acestea in raport cu alte culturi regionale din Romania. Admiram arhitectura si tesaturile din regiune, marii scriitori nascuti ori veniti aici, ei insisi atat de diferiti intre ei, precum Goga si Blaga. Sau Emil Cioran, care, din Sibiu pana la Paris, nu a incetat sa planga derizoriul vietii, dar si, cu ironia lui proprie, faptul de a fi parasit Rasinarii. Ori Noica, refugiat aici si incercand construirea unei oaze de filozofie la Paltinis. Nu il uitam pe Gheorghe Lazar din Avrig, inteiemetorul de scoala, nici institutiile culturale de astazi, Universitatea, muzeele, Teatrul „Radu Stanca”, excelentele reviste sibiene Transilvania si Euphorion. Il pretuim pe marele poet Mircea Ivanescu, pe Doinas si Cercul literar, pe prozatorul Joachim Wittstock, pe poetul Oskar Pastior, pe profesorul Paul Philippi, pe profesorul Eugene Itterbeek din Belgia, care a decis sa predea cursuri de literatura franceza si flamanda la Sibiu ori pe atatia altii. Iata de ce, nu numai pentru alti europeni, ci si pentru cetatenii Romaniei in general, Sibiul este un ansamblu de diversitate si de extraordinara creatie locala.
Sa nu uitam insa, ca, in Romania si mai ales in Transilvania, au fost de-a lungul istoriei, ca si mai recent, destule conflicte nascute din interese economice, politice ori culturale divergente, ale diverselor grupuri etnice. N-au existat insa conflicte de acest gen la Sibiu. De aceea, acest oras este pentru noi nu numai un exemplu de pluriculturalism, dar si un exemplu de intelegere si respect intre locuitorii lui. Sa privim, la randul nostru, cu respect exemplul sau si sa speram ca, dincolo de o memorie a culturii, pe care o cinstim, vom fi capabili sa incetatenim si o cultura a memoriei. A nu uita si a invata din trecut este cea mai nobila lectie a istoriei noastre comune.

Am deplina incredere in perspectiva proiectelor pe care le discutam si le promovam in cadrul conferintelor Caspian Energy to Europe. Realitatea acestui ultim an a confirmat in mare masura asteptarile noastre. Stim cu totii care este miza proiectului caspic si astazi sunt tot mai putini cei care nu-i inteleg importanta. Realizarea lui inseamna mai mult decat niste avantaje economice imediate pentru o tara sau alta. Practic, viitorul economic, dar si politic, al unui vast spatiu geografic poate fi marcat decisiv de acest proiect, considerat cu toata indreptatirea un proiect major al mileniului trei.
Astazi suntem din nou impreuna, oameni politici, oameni de afaceri, specialisti, pentru a demonstra in continuare ca drumul, uneori atat de dificil, de la vorbe la fapte poate fi parcurs rapid si benefic.
Romania s-a aflat de la bun inceput in prim-planul promovarii si sustinerii acestei initiative. Argumentele noastre sunt deja cunoscute. Pornind de la aceste argumente, actiunile noastre concrete au contribuit, la randul lor, la dezvoltarea proiectului si la identificarea unor noi cai si solutii.
Despre Constanta, cel mai mare si mai activ port la Marea Neagra, cu o capacitate importanta de operare atat in domeniul petrolului, cat si al altor marfuri, am vorbit de fiecare data. La fel, despre iesirea sa spre Dunare si posibilitatea de transport continuu pe apa pana la Rotterdam. Am subliniat perspectiva dezvoltarii unor unitati de productie cu noi locuri de munca de-a lungul coridorului sudic de transport Est-Vest. In context, mi se pare important sa luam in considerare si potentialul sistemului energetic romanesc. Infrastructura de transport si de distributie a energiei in Romania este performanta.
Cred insa, ca ar trebui sa insistam in acest moment asupra consecintelor bombardarii podurilor de peste Dunare si ale navigatiei inca blocate. Dunarea este principala cale de comunicare fluviala intre Estul si Vestul Europei. Ea trebuie sa revina in mod concret la acest statut, de spatiu care ne uneste nu doar simbolic, ci ca o cale directa si eficienta pentru amplificarea relatiilor economice intre state din intreaga Europa. Din pacate, spiritul comunitar pe care il dorim consacrat pe intregul continent are inca de infruntat obstacole. Tensiunile existente in regiune ne afecteaza pe toti cei care traim aici. Dar vreau sa punctez foarte clar, in acest sens, ca solutiile si aplicarea lor nu pot si nu trebuie sa vina numai de la tarile din regiune. Daca aceste tensiuni au consecinte directe si imediate doar asupra noastra, a celor din Est, se cuvine inteles ca ele se vor rasfrange in mod nefericit si asupra Occidentului si aceasta cu atat mai mult cu cat consecintele razboiului si ale bombardamentelor se vor mentine un timp indelungat.
Implicarea mai substantiala si mai rapida a tarilor vestice este indispensabila in vederea solutionarii numeroaselor probleme regionale, pentru care noi nu avem mijloace financiare suficiente.
Marea Caspica este din punct de vedere geografic o mare inchisa. Dar, daca avem in vedere contextul politic si economic european actual, ne dam seama ca exista un interes general si exista si resurse pentru a „deschide” Marea Caspica si a o transforma intr-un nod de comunicatii.
In cadrul acestei Conferinte, Romania va prezenta stadiul de pregatire a conditiilor pentru realizarea ofertei sale privind transportul petrolului caspic spre Europa de Vest cu tranzitarea teritoriului romanesc. Proiectul propus de Romania este complementar celui ucrainean care isi propune alimentarea cu petrol a Europei de Nord, pe traseul Odessa-Brodi-Gdansk.
Aceasta complementaritate ilustreaza faptul ca tara noastra a sesizat de la bun inceput si cu bun temei ca va fi unul dintre punctele de intersectie ale celor mai importante rute energetice. Acest aspect a fost exprimat si la Conferinta Internationala de la Yalta, unde Romania a sustinut, alaturi de celelalte tari participante, adoptarea Proiectului de Cooperare cu tarile din regiunea baltica.
Referitor la oferta romaneasca, au fost realizate doua studii de fezabilitate, de catre Grupul Parsons din Statele Unite ale Americii si ENI din Italia, cu participarea companiilor romanesti de profil. In aceste proiecte de fezabilitate sunt analizate aspectele tehnice, economice, financiare, legislative si de protectia mediului aferente lucrarilor de realizare a transportului de petrol caspic prin Romania. Totodata, se propun etape de realizare graduala in perioada 2000-2012, investitiile din etapa 2007-2012 fiind in cea mare parte preluate din profitul realizat in etapa 2002-2007.
Consideram ca, in conditiile in care lucrarile ar demara in anul 2000, primele cantitati de petrol ar putea fi transportate in 2002.
As dori sa remarc si un alt aspect, legat de eforturile Romaniei, atat in plan politic, cat si tehnic, de a se integra in politica Uniunii Europene. Programul INOGATE exprima obiectivul politic al Uniunii Europene de realizare a unei retele europene de transport al petrolului si gazelor care sa permita diversificarea surselor si rentabilizarea rafinariilor.
In acest context, Romania a semnat, impreuna cu alte 12 state, Acordul de la Kiev cunoscut sub denumirea de Acord–Umbrela (Umbrella Agreement). Acordul reglementeaza, in primul rand, una dintre problemele asupra carora am insistat personal inca de la semnarea Acordului TRACECA. Este problema securitatii cailor de transport energetic pe care am abordat-o in plenul Conferintei de la Baku, propunand un cadru de reglementare a conditiilor de transport si a masurilor de securitate pentru prevenirea riscurilor ce ar putea interveni pe parcurs. Ma bucur ca pot vorbi astazi despre existenta acestui Acord care, in cazul unor situatii critice in regiune, va fi in masura sa asigure derularea transportului de resurse energetice pe intregul traseu.
In pragul mileniului trei, lumea ierarhizata a secolului XX se transforma intr-o lume de tip retea ale carei centre de putere sunt multiple, difuze si mobile.
In aceasta lume, in care se schimba in permanenta dimensiunile si proportiile reale, descoperirea si exploatarea rezervelor naturale determina automat schimbari complementare in mediile de comunicare, in interfata tehnologica si, nu in ultimul rand, in lumea valorilor culturale. Aceasta inseamna ca in societatea globalizata pe cale de a se naste, orice miscare de bunuri se va face in mod necesar in ambele sensuri.
Conferinta Caspian Energy to Europe reprezinta ea insasi un nod al retelei informationale apt de a deschide, prin propunerile sale, un nou orizont de comunicare si prosperitate. Vointa si eforturile comune vor face ca, in viitorul apropiat, aceste generoase proiecte sa prinda viata in folosul civilizatiei si al bunastarii intregii lumi.

Am ascultat de multe ori, in ultimii 10 ani, in discutiile cu diferiti investitori straini care operau sau doreau sa opereze in Romania, aceeasi dorinta: de a intalni parteneri capabili de un management performant. Iata de ce, dupa ce o parte dintre tinerii romani au reusit sa se remarce prin rezultate exceptionale, in diferite universitati din strainatate, iar o parte dintre ei sa vina in Romania cu experienta castigata, am folosit orice prilej pentru a-i indemna, pe cei doritori sa se inscrie la master, sa opteze pentru un master in administrarea afacerilor.
Intre timp, invatamantul romanesc a reusit sa organizeze propriile sale structuri de pregatire pentru managementul afacerilor, prin cursuri universitare si postuniversitare.
Menirea unei scoli de afaceri intr-o economie de tranzitie raspunde nevoii acute a societatii romanesti de a avea manageri de exceptie care, prin cunostintele lor, prin capacitatile lor, printr-o gandire strategica, sa considere schimbarile impuse de reforma ca adevarate provocari si sa rezolve eficient ecuatiile management-ului romanesc.
Programul „Executive MBA” este destinat formarii unor specialisti capabili sa ia decizii corecte intr-un mediu de afaceri inca tanar, a carui dinamica se schimba si va continua sa se schimbe in conditiile progresului tehnologic si ale globalizarii.
Tinerii manageri, tinerii intreprinzatori sunt cei care au puterea, vointa si energia sa contribuie la fundamentarea si consolidarea unei economii moderne si performante de care Romania are nevoie pentru a oferi cetatenilor ei o viata mai buna, fara povara grijilor care ii coplesesc acum.
Va multumesc pentru invitatia pe care mi-ati facut-o si in acest an, de a participa la festivitatea de absolvire a celei de-a sasea promotii a Programului Romano-American „Executive Master of Business Administration” din cadrul institutului dumneavoastra.
Dupa sase ani de la lansarea acestui program, deja putem vorbi despre rezultate nu numai in scoala, dar si in practica. Ma simt dator de aceea sa remarc, inca o data, activitatea excelenta a Scolii de Afaceri Romano-Americane din cadrul Institutului de Administratie Publica si a Afacerilor din Bucuresti, activitate desfasurata in asociere cu Universitatea Washington din Seattle. Este un exemplu fericit de co-laborare bilaterala intre Romania si Statele Unite ale Americii in do-meniul invatamantului. De altfel, dupa cum stiti, avem un parteneriat strategic cu Statele Unite, in care educatia ocupa un rol extrem de im-portant, cu influente pozitive asupra altor elemente ale parteneriatului.
Pregatirea unor manageri de un real profesionalism, capabili sa actioneze intr-un mediu de afaceri din ce in ce mai dinamic, sa ia decizii corecte in ritm rapid, sa lucreze eficient cu partenerii lor din intreaga lume, utilizand un limbaj economic comun, este o sarcina dificila, pe care profesorii si coordonatorii programului si-au asumat-o si, pana acum, si-au indeplinit-o cu mare succes.
Ne gasim astazi in fata primei promotii cu doua serii de absolventi, iar Institutul de Administratie Publica si a Afacerilor din Bucuresti sarbatoreste in aceasta toamna sapte ani de existenta. Este o cifra magica, dar care nu se asociaza nicidecum cu pacatele. Este un moment de bilant pentru institutul dumneavoastra, ca si pentru invatamantul postuniversitar din Romania, care a cunoscut, in ultimul deceniu, un proces de compatibilizare cu programele internationale si, in general, o evolutie vizibila. Scoala Romano-Americana, prin programul de Executive Master of Business Administration, a castigat o binemeritata recunoastere pe plan intern si international, devenind membra a Camerei de Comert Romano-Americane si a Consiliului Scolilor de Afaceri Americane.
Cu aceasta ocazie, nu pot sa nu aduc un elogiu corpului profesoral, in primul rand corpului profesoral roman, un corp de elita, pregatit in renumite universitati americane, si nu pot sa uit de colaborarea si participarea unor distinsi profesori ai Universitatii Washington din Seattle, ai Universitatii Stonehill din Boston sau ai Universitatii Carleton din Canada. Prin pregatirea de tip modern, interactiv, pe care o practicati, prin studiile de caz, prin programele de schimb universitar la care participa cei mai buni cursanti, contributi la formarea unor manageri cu un mod de gandire, cu aptitudini si cunostinte competitive pe plan mondial, contribuiti la realizarea unei retele de comunicare intre persoanele cu putere de decizie din companiile multinationale sau romanesti. Sunt convins ca veti inregistra, in continuare, rezultate exceptionale. Contributia dumneavoastra la dinamizarea mediului de afaceri si atragerea investitiilor straine in Romania este necesara.
Investitiile se bazeaza in primul rand pe increderea in profit, iar mai inainte de aceasta pe increderea in partener. Nimeni nu investeste daca nu gaseste un mediu prietenos si cooperant, bazat pe incredere reciproca. Dumneavoastra sunteti cei chemati sa asigurati acest mediu. Si vreau sa va spun ca sunt mandru cand factori de decizie din toata lumea, din sfera de decizie politica, financiara, economica si militara, vorbesc elogios despre calitatea inalta a specialistilor romani.
In presa noastra, unii au obiectat cand am spus ca, astazi, a fi patriot in Romania inseamna a fi un bun manager. Continui sa cred acest lucru, pentru ca aceasta este principala problema a schimbarilor pe care ni le dorim pentru a face saltul economic, de interes national, spre o dezvoltare temeinica si durabila: un stil nou de conducere, de sus si pana in jos, pana la cele mai profunde straturi ale societatii.
Inchei cu o oarecare melancolie, dar si cu bucurie in acelasi timp. Este ultima data cand ma adresez absolventilor, studentilor si profesorilor acestei scoli, in calitate de Presedinte al Romaniei. La anul, daca ma veti invita, voi veni ca un membru al corpului academic si, poate, vom avea ocazia sa dialogam dincolo de limitele protocolare si oarecum formale ale discursului prezidential. Va voi putea impartasi din experienta pe care am castigat-o in relatiile directe cu factori de decizie, din propria mea experienta de conducere. In acelasi timp, am un sentiment de satisfactie pe care nu ezit sa vi-l impartasesc. Pot pleca linistit din viata politica. Viitorul Romaniei se afla pe un drum bun pentru ca tinerii care vor duce Romania mai departe sunteti chiar dumneavoastra.

Numele celui mai mic continent de pe glob are multiple semnificatii. Exista o multime de „Europe”, intre care cea geografica nu este neaparat definitorie. Intre numeroasele chipuri ale acestei realitati virtuale isi gaseste locul fara indoiala si o Europa a romanilor: o istorie si un sentiement traite de o tara cu intensitatea cu care un om isi traieste propria viata, cu indarjire sau cu desfatare, cu sentimentul implinirii sau cu frustari, cu mandrie sau cu orgoliul ranit.
Se afirma uneori despre romani ca sunt excesivi de critici fata de ei insisi. E greu de spus daca acest lucru este adevarat. Nu ne poate fi insa negata inclinatia de a reveni mereu, cu intrebari, sperante si nelinisti, asupra propriului nostru destin. Dorinta de autodefinire, fireasca la toate popoarele lumii, a fost la noi pe cat de intensa, pe atat de durabila. Adesea ea a capatat accente dramatice, evenimentele istoriei rapindu-ne ragazul de a reflecta nestingherit asupra a ceea ce suntem si asupra a ceea ce vrem sa fim.
Convingerea ca suntem, prin trecutul nostru, prin inclinatiile si prin aspiratiile noastre, parte inalienabila a unui intreg, un sunet distinct intr-o partitura mai vasta, a marcat pragul modernitatii romanesti si a constituit cel mai rezistent punct de sprijin al formarii constiintei de sine. La inceputul secolului trecut, calatorii romani in Occident se simteau exploratori ai unui continent pierdut. Redescoperind Europa cu ravna si uluire, incercau sentimentul unei patetice regasiri a locurilor de acasa.
Europa a insemnat, pentru noi, romanii, cea mai puternica si mai rascolitoare tentatie de impacare cu noi insine.
Cred ca ideea europeana, care a starnit, nu o data, aprige polemici in Romania, reprezinta cu mult mai mult decat un subiect de disputa intelectuala. Ea a fost si este pentru romani o redutabila forta modelatoare si, ca sa reiau o exprimare celebra a filozofului Lucian Blaga, un catalizator al propriilor noastre latente.
Decizia politica, actiunea sociala si cea economica, performanta intelectuala si creatia culturala sunt de neimaginat in absenta unei constiinte nationale si a unei permanente referinte, directe sau indirecte, la contextul european, la ideea europeana.
Astazi, acesta constanta a existentei romanesti din ultimile doua secole a devenit inca si mai clara. Intr-o perioada in care Europa capata o configuratie geopolitica din ce in ce mai unitara, reflectia si interogatia asupra dinamicii valorilor europene constituie un capital pe care romanii stiu sa-l pretuiasca si sa-l foloseasca potrivit interesului nostru national.

La Hotel de Ville municipalitatea pariziana ii primeste pe sefii de stat aflati in vizita in Franta perpetuand o lunga traditie a ospitalitatii, inceputa inca in 1865. Dar, pentru oamenii din toate colturile lumii, Parisul nu este numai Capitala Frantei, el a fost si ramane un focar al civilizatiei si splendorii, al culturii si al artelor.
Pentru romani, intr-un mod cu totul special, marele oras a insemnat un spatiu de formare a elitelor, o matrice in care s-au nascut idei novatoare pentru insasi istoria lor, o cutie de rezonanta in care mari talente romanesti au gasit mijloacele necesare ca sa transmita lumii creatiile lor.
In scolile pariziene au venit si s-au format, incepand cu secolul trecut, ingineri, arhitecti, filosofi, scriitori, administratori, oameni politici care au devenit repere majore ale istoriei moderne romanesti. Au venit aici, pentru a oferi lumii mesajul operei lor, Brancusi si Enescu, Emil Cioran si Eugen Ionescu, Contesa de Noailles si Elvira Popesco, nume care nu mai au pentru dumneavoastra nevoie de nici un fel de prezentare. Si tot aici si-au gasit adapost multi romani obligati sa-si paraseasca tara in cei 45 de ani de dictatura comunista. Vechea corabie a negustorilor de apa de odinioara, simbolul Parisului, a fost si pentru noi un adapost si o scoala a indraznelii.
Sunt aici ca reprezentant al unei Romanii care se schimba repede si profund. In cei zece ani care au trecut de la caderea regimului comunist, tara mea si-a reformat radical sistemul politic si administrativ, invatamantul, sistemul de sanatate; au renascut societatea civila si presa libera. Am reconstruit institutiile si de acum inainte aceste institutii trebuie sa se dovedeasca deplin functionale.
Sprijinul Frantei in acest proces a fost constant si substantial. Ca universitar, ii cunosc bine dimensiunile in domeniul invatamantului si culturii. Ca jurist, apreciez in mod deosebit sprijinul pe care Franta ni l-a acordat in procesul de reforma legislativa, a Justitiei, a administratiei publice. Ca Presedinte, stiu cat de mult a contat ajutorul Frantei pentru a ne afirma identitatea si interesele ori de cate ori a fost nevoie.
Am adus in dar Primariei Parisului o lucrare a unui artist roman contemporan, intitulata Purgatoriul. Este o sculptura care reprezinta o silueta umana prinsa intre doua blocuri de metal. Deasupra ei sta, intr-un echilibru fragil, un cub. Nimeni nu poate sti exact ce a gandit artistul. Dar sensibilitatea noastra extrema, a celora care parcurgem tranzitia post-comunista, ne duce la ideea primejdiei si a ingrijorarii cu care, urcand spre zone mai luminoase, trebuie dozat efortul de a nu fi striviti nici intre blocuri, nici de greutatile ce apasa deasupra noastra.
La Hotel de Ville, aceasta mica sculptura romaneasca poate aminti, peste timp, ca ne-am asumat aceste riscuri cu certitudinea ca vom reusi sa infrangem intunericul. Pentru noi Parisul a fost si ramane un reper si o lumina.
Ii multumesc domnului Primar pentru primirea pe care mi-a facut-o si pentru prilejul pe care mi l-a oferit, de a intalni membrii Corpului Diplomatic acreditat la Paris si personalitatile care reprezinta unele din institutiile cele mai importante ale Republicii franceze. Doresc tuturor ca in mileniul trei sa traim impreuna intr-o lume mai unita, mai sigura si mai buna.

Tinerii se preocupa intai de toate de prezent si este firesc sa fie asa. Sa lasam, prin urmare, prezentul sa-si spuna cuvantul. Prezentul confirma ca, in Romania de azi, pentru locuri de munca bune, stabile si cu salarii mari se cauta tot mai mult tineri cu diploma universitara, indiferent de profilul facultatii absolvite. Piata muncii a sesizat deja ca Universitatea nu produce doar specialisti, mai bine sau mai slab pregatiti, in diverse domenii. Dincolo de calificarea propriu-zisa, invatamantul academic formeaza si un profil uman aparte, oameni cu deschidere de orizont, apti sa se adapteze situatiilor mereu noi pe care le aduce o lume in schimbare accelerata. De aceea sunt cautati, de aceea sunt preferati.
Au existat, in Romania, decenii de-a randul in care unor tineri li se punea in fata un traseu prestabilit: scoala elementara, gimnaziu, liceu, facultate, repartitie obligatorie in „productie”. Viata adolescentului arata ca o cursa cu obstacole, recompensa finala fiind o lista de posturi, tot mai putin atragatoare, de la un an la altul, din care putea alege, in functie de media de absolvire, un loc de munca cu perspectiva de a ramane tintuit acolo multa vreme. In acel moment al repartitiei procesul de formare, practic, se incheia. Se terminase cursa, repartitia se obtinuse si toate eforturile mergeau eventual in alte directii: sa schimbe repartitia, sa gaseasca un alt post, un transfer, o derogare, dar nu spre continuarea formarii profesionale.
Acum, drumul si punctul de destinatie ale absolventilor de liceu, ca si ale studentilor, au devenit in tot mai mare masura o chestiune de optiune si de vointa individuale.
Poate lucrul cel mai important in actuala reforma a invatamantului este incercarea, cu precadere la nivel academic, de a se crea tinerilor cadrul care sa le permita sa-si construiasca propria viata, asa cum cred ei de cuviinta. Aceasta este principala menire a flexibilizarii planurilor de invatamant, a diversificarii ofertei de cursuri, seminarii si ateliere, a cresterii treptate a ponderii pe care o au disciplinele optionale, a introducerii sistemului de credite transferabile, care sa inlesneasca mobilitatea studentilor in cadrul aceleiasi discipline sau intre discipline inrudite.
Multi dintre studenti s-au simtit probabil sau se vor simti, nu o data, derutati sau incomodati de dificultatea alegerii. Dar este esential curajul de a alege. Curajul de a vrea sa afli ce vrei sa fii. Se spune adesea, nu fara indreptatire, ca a alege este chiar mai important decat alegerea facuta. De aceea, mesajul pe care il transmite Universitatea direct studentilor este „Fiti voi insiva” sau, mai exact, „Deveniti voi insiva”. Universitatea este prilejul cel mai nimerit de a ne defini, nu doar ca titrati intr-o profesiune anume, ci mai ales ca oameni.
Tineretului i s-a rezervat rolul de petent mereu amanat, asociat in permanenta cu „maine” si cu „viitorul”, la usa caruia, insa, este pus sa astepte. Cred ca este momentul sa scoatem tineretul de pe lista de asteptare pe care a fost pus. Inainte de a reprezenta viitorul, el traieste prezentul.
Stiu bine ca nu este usor sa fii student, ca resursele materiale modeste ale multor tineri le creeaza mari dificultati. Insuficienta locurilor in camine, a posibilitatilor de cazare, in general, ramane in continuare o problema nevralgica iar faptul ca aceasta criza de spatiu nu si-a gasit nicaieri in lume o rezolvare multumitoare nu este de natura sa-i consoleze pe cei care sufera de pe urma ei.
Stiu bine ca este necesara o dotare mai buna a laboratoarelor si a salilor de curs, ca universitatile, care si-au deschis portile pentru un numar tot mai mare de studenti in anii din urma, au nevoie de spatii de invatamant suplimentare, iar procurarea sau construirea acestora se dovedeste adesea extrem de anevoioasa. Stiu, de asemenea, cat de complicat si de costisitor poate fi pentru un student sa dispuna de carti. Bibliografiile universitare s-au innoit, cerinta de a fi „la zi” in disciplina studiata devine si in Romania tot mai presanta, circulatia libera a informatiei ne face chiar sa percepem semnale mult mai limpezi despre ce nu stim si am vrea sau chiar ar trebui sa stim, in vreme ce achizitiile de carti, de reviste de specialitate, bat adesea pasul pe loc din aceleasi motive binecunoscute, generate de lipsurile financiare.
Lucrul cel mai important care se petrece in invatamantul superior romanesc la ora actuala mi se pare deschiderea acestuia: fata de absolventii de liceu, fata de studenti, fata de dinamica societatii si, nu in ultimul rand, fata de comunitatea stiintifica internationala.
Numarul de locuri pentru anul intai a crescut in permanenta in universitatile romanesti. La Universitatea din Craiova el a fost suplimentat anul acesta cu peste 1.000 de locuri fata de anul trecut. Este de dorit sa putem elimina cat mai repede triajul dur si in buna masura arbitrar al examenului de admitere, care a facut din sistemul nostru universitar o lume pe dos. Este suficient sa remarci ca, pentru generatii de-a randul, cel mai dificil examen la Universitate a fost cel de admitere, pentru a vedea pe data nefirescul unui parcurs didactic care incepe cu maxima exigenta pentru a se incheia, cum se intampla la o multime de facultati, cu un examen de diploma formal si derizoriu.
Asa cum au aratat domnii rectori ai universitatilor craiovene, marirea numarului de locuri pentru primul an de studii s-a facut la multe facultati in regim de taxa. Este o modalitate destul de greu acceptata de opinia publica si, cand eram in fata Universitatii, cineva mi-a reprosat direct acest lucru. De aceea este nevoie sa explicam mai bine sensul acestui regim cu taxa, sa cadem de acord ca intarirea financiara a universitatilor este in avantajul atat al institutiilor respective, cat si al studentilor lor si sa ne debarasam de ideea ca statul este unic responsabil pentru bunul mers al educatiei. Si, iarasi: este o iluzie sa credem ca a oferi tuturor aceleasi facilitati, indiferent de merite, reprezinta un act de echitate.
Imi amintesc foarte bine ca, inainte de 1989, mare parte dintre studenti percepeau Universitatea ca pe o incinta capabila sa-i izoleze si sa-i protejeze de lumea sumbra din afara ei. Linistea solemna a bibliotecilor, complicitatea discreta a profesorilor indragiti, solidaritatea de grup intre colegi intareau sentimentul desprinderii privilegiate de o existenta sociala slutita de minciuna si de teama.
In cei zece ani care au trecut din 1989, Universitatea a reusit, intr-o societate democratica, sa-si regaseasca locul firesc in lumea romaneasca. Universitarii nu se izoleaza, ci se implica in societate, sunt o parte respectata a societatii.
Orientarea absolventilor de liceu catre institutii de invatamant superior de diverse profiluri se modifica de la an la an. Si acesta este cel mai bun argument pentru o universitate deschisa, pentru o societate deschisa. In primii ani de dupa 1989, invatamantul tehnic a scazut in preferinte, piata fiind saturata de ingineri, in timp ce era in crestere numarul de candidati la facultatile de drept si economice. S-au acoperit niste goluri si in zece ani s-a creat o generatie noua de juristi, a carei prezenta este bine simtita in societate si o generatie de economisti, care lucreaza in economia romaneasca sau chiar in strainatate. La admitere a fost o competitie dura si au intrat in primul rand tineri capabili de performante. In acelasi timp, invatamantul tehnic a fost mentinut la acelasi nivel calitativ, prin efortul profesorilor. A fost un efort salutar, pentru ca acum se contureaza din nou un aflux spre invatamantul tehnic. Trebuie sa mentinem calitatea inalta a inginerilor romani despre care aud, fara exceptie, aprecieri pozitive din partea investitorilor.
Se constata si aparitia unor noi trend-uri, cum s-a vazut la examenul de admitere din aceasta toamna la sectia de Studii Europene a Facultatii de Litere din Bucuresti, unde au fost 25 de candidati pe loc. Ideea de integrare europeana prin cultura, prin programul „Europa Culturilor”, deschis in Romania, a fost bine receptata de societate. Aceasta arata ca suntem o societate vie, capabila sa se adapteze, in care si familia este activa si tinerii isi iau soarta in propriile lor maini, fiind capabili ca, la sfarsitul liceului, sa faca optiunea care li se pare lor cea mai potrivita.
Universitatea s-a deschis catre propriii sai studenti, straduindu-se sa ii asculte si sa ii inteleaga. Poate nu sunt nici in Romania atat de departe vremurile in care absolventii se vor considera intreaga viata legati de universitatea in care au studiat, cu mandria implinirii unei nobile datorii morale. Cand vor sosi acele vremuri, vom putea fi siguri ca Universitatea si-a realizat pe deplin menirea de a oferi tinerilor o a doua familie, o casa in care te pregatesti pentru toata viata.
Invatamantul romanesc superior s-a deschis catre comunitatea academica si stiintifica internationala. Ca rector al Universitatii Bucuresti, am facut la acea vreme tot ce mi-a stat in putinta pentru a introduce institutia intr-un circuit cat mai larg de contacte cu strainatatea, fiind convins ca acest lucru este vital in pragul unei epoci a globalizarii. Am fost extrem de bucuros sa vad, in vizita pe care am facut-o astazi in laboratoare si in discutiile pe care le-am avut cu rectorii, decanii, sefii de catedra si sefii de laboratoare din universitatile craiovene, ca au un palmares exceptional de programe si activitati cu participare internationala.
Sustinerea financiara considerabila – un program de 800 de mii de dolari al Bancii Mondiale si un program PHARE de 700 de mii de dolari – arata capacitatea profesorilor si a colaboratorilor lor, a cercetatorilor, de a se impune intr-un regim concurential deschis si corect. Pentru ca nimeni nu te finanteaza pentru programe de cercetare si nici pentru programe de invatamant, daca nu esti competitiv. Parteneriatul creat de Universitatea de Medicina si Farmacie pentru introducerea sistemului de credite transferabile si infiintarea Centrului de Educatie Medicala fac parte dintre exemplele stralucite in acest sens. Extinderea mobilitatilor pentru profesori si largirea ofertei de burse pentru studenti reprezinta o prioritate absoluta pentru oricare dintre universitatile romanesti.
Intr-o vizita in Canada mi-am exprimat public satisfactia de a fi intalnit acolo, ca si in Statele Unite, o multime de tineri din Romania care facusera o splendida cariera in invatamant, cercetare sau in afaceri, dincolo de ocean. N-au lipsit, cum se intampla, malitiosii care sa considere ca ii indemn pe tineri sa emigreze. Nu i-am indemnat sa emigreze, ci i-am indemnat sa concureze cu cei mai buni si sa-i invinga. Nu am trait bucurii mai depline legate de succesul in viata al tinerilor decat cele pe care le-am avut la Harvard University, la Duke University si alte mari universitati, intalnind sefi de promotie romani sau titulari de doctorate „Magna cum laude”. Am propus presedintelui Bancii Mondiale un proiect care sa ajute la identificarea elitelor romanesti in Statele Unite si Canada si sa sprijine revenirea lor in tara, pentru a participa la modernizarea Romaniei, inclusiv si, pe cat posibil, cu o retribuire la nivelul posturilor corespunzatoare din Statele Unite. Avem nevoie ca acesti tineri sa creeze centre de excelenta si modele de competitivitate in societatea romaneasca.
As vrea sa le spun tuturor absolventilor de universitati din Romania, indiferent daca sunt in tara sau oriunde in lume, ca si viitorilor absolventi sa nu uite niciodata scoala care i-a format. Nu-i uitati pe profesorii vostri. Si nu uitati poporul si tara in care v-ati nascut, cultura si traditiile sale. Ajutati-va tara atunci cand este la greu. Avem nevoie de elite romanesti si in lume, dar mai ales la noi acasa.
Universitatea este poate cel mai serios argument in demonstrarea unui adevar in care ma incapatanez sa cred cu tarie: Romania are un viitor frumos pentru care romanii merita sa lupte, sa munceasca si sa-si trimita copiii la invatatura.

Organizarea, la Bucuresti, a Congresului Planetar al Asociatiei Exploratorilor Spatiului Cosmic este un eveniment de prima marime.
Romanii au avut bucuria de a vedea, la cativa ani dupa aselenizare, in sala Dalles din Bucuresti, una dintre mostrele de roca lunara. Personal, am avut posibilitatea ca in laboratoarele de mineralogie ale unor universitati importante sa cercetez sectiuni microscopice din aceste roci. Experienta stiintifica mi-a aratat ca tehnologiile de cercetare din domeniul in care eu lucram au evoluat exploziv tocmai datorita nevoii de a gasi mijloace cat mai performante pentru analiza mostrelor de sol selenar aduse pe Pamant de astronauti.
De ce am tinut sa incep cu aceste amintiri? Pentru ca deceniile de explorare ale spatiului cosmic si temeritatea astronautilor au dovedit ca, dincolo de lansari spectaculoase, aselenizari sau alte performante in spatiul cosmic televizate in direct, exista si castiguri substantiale pentru cercetarea stiintifica in toate domeniile. Si, mai ales, rezultate practice pentru viata oamenilor de pretutindeni, pentru o viata mai buna pe planeta unde traim.
Odata cu zborurile cosmice oamenii au mai pierdut ceva din aroganta celui a-toate-stiutor. Cu cat sfera cunoasterii este mai mare, cu atat creste si interfata acesteia cu necunoscutul. Intelegem acum mai bine cat de putin masurabila este realitatea pe care nu o cunoastem inca. Astronautii sunt granicerii acestei interfete cu necunoscutul si, mai ales, pionii nostri avansati in cercetarea acestui necunoscut. Sunt exploratori curajosi si excelente in domenii de varf ale cercetarii si ale cunoasterii. Reprezentati o forta stiintifica si morala, de opiniile careia cei care conduc destinele oamenilor trebuie sa tina seama.
Fara nici o indoiala aselenizarea a fost un pas urias pentru progresul omenirii. Ea s-a bazat pe un salt stiintific si tehnologic fara precedent si a provocat alte salturi, in lant, in domenii din cele mai diferite. Dar inaltele tehnologii, inclusiv cele legate direct de explorarea spatiului cosmic, nu trebuie sa apartina numai societatilor postindustriale informatizate. Ele trebuie sa fie facute cunoscute intregii omeniri. Iar aceasta mi se pare a fi una dintre menirile exploratorilor spatiului cosmic, ca ambasadori ai viitorului, ai unei dezvoltari necesare si posibile. Sunt convins ca, din spatiu, ati vazut nu numai maretia galaxiilor care ne inconjoara, dar si cat de mic este satul nostru planetar. In schimb, sunt din ce in ce mai mari problemele cu care el se confrunta astazi, intr-un context global si integrator.
Exploratorii spatiului cosmic participanti la acest Congres sunt in aceste zile oaspetii unei tari cu o realitate complexa, cum are, de altfel, orice alta tara a lumii. Sunteti oaspetii unei tari mandre de ceea ce a realizat si constienta de problemele pe care le mai are in fata. Sunteti oaspetii unei tari care are o experienta in explorarea spatiului cosmic, una din putinele tari care au trimis in Cosmos astronauti si care a participat la programe de cercetare stiintifica in acest domeniu.
Romania are la ea acasa, dar si in mari universitati ale lumii, mii de tineri care au aptitudini dovedite tocmai pentru domeniile inaltei tehnologii si inaltei cercetari stiintifice. Multi dintre ei s-au integrat deja in echipe complexe de cercetare. Sunt mandru de ei.
Strategia de dezvoltare pe care o aplicam presupune rezolvarea problemelor curente ale ramanerilor in urma, fara a face abstractie, in nici un moment, de nevoia esentiala de a merge inainte si de a stimula prin toate mijloacele formarea unei generatii in rezonanta totala cu cerintele viitorului apropiat. Avem multe greutati. Dar, depasindu-le, le putem transforma in puncte de sprijin pentru marile proiecte ale viitorului la care sa lucram impreuna.

Problema societatii informationale nu este o problema de conjunctura, dupa cum calculatoarele si accesul la Internet nu mai sunt jucarii sau extravagante ale unor oameni bogati. Ele sunt instrumente indispensabile lumii de maine.
In Romania vorbim mereu despre reforma. Din pacate, s-au irosit ani intregi cu paleative pentru ca nu s-a pus in mod clar si de la inceput, problema identificarii tipului de societate spre care dorim sa ne indreptam. Am invatat cu totii la scoli, inca din clasele mici, ca nu se poate gasi o solutie daca intrebarea nu este pusa corect. Ignorand contextul in care tarile dezvoltate se indreapta in ritm alert spre societatea globala informationala, au fost destule voci care sa raporteze intrebarea la istoria Romaniei si sa propuna ca solutie revenirea la o politica industriala specifica anilor ’60.
Este atat de tarziu incat a devenit imperios necesar sa ardem etapele si sa construim de la bun inceput o societate post-industriala. Dezvoltarea societatii informationale este unul dintre obiectivele strategice ale Romaniei si exprima vointa politica majoritara de a ne alinia la orizontul de asteptare al secolului urmator. Este pozitiv si foarte important ca in privinta acestui obiectiv exista acum un consens la nivel politic si un interes mult sporit in randul populatiei. Dar nu putem ascunde ca ne aflam de-abia la inceputul drumului in privinta introducerii tehnologiilor informationale in Romania.
Cifrele statistice sunt inca profund nemultumitoare. Romania participa doar cu 2% la piata de tehnologii informationale din Europa de Est si se afla pe unul din ultimele locuri in ceea ce priveste cheltuielile per capita pentru aceste tehnologii, cu un volum de doua ori mai mic decat Bulgaria si de aproape 50 de ori mai mic decat Cehia si Slovenia. Pentru a schimba situatia, este evident ca vointa politica trebuie concretizata intr-un sprijin legislativ substantial, in domeniile vamal si fiscal, pentru importatorii de hard si soft, pentru acele societati comerciale care prezinta programe pe termen mediu si lung de dezvoltare a sistemelor informationale.
Targul International pentru Tehnologia Informatiei, Comunicatii si Birotica, la a carui deschidere am participat cu cateva minute in urma si pe care am avut ocazia sa-l vizitez, ofera o gama larga de solutii tehnologice, iar acest forum care se deschide acum este un excelent cadru de dezbatere asupra cailor de dezvoltare a societatii informationale in Romania.
Reforma initiata de Ministerul Educatiei Nationale – pentru care m-am batut cu ani in urma, cand eram presedintele Consiliului National al Rectorilor Universitatilor din Romania – incearca si incepe sa reuseasca sa ofere elevilor si studentilor un cadru propice pentru adaptarea la modul de viata curent intr-o societate globalizata. Unul dintre aceste mijloace este facilitarea accesului la Internet. Cand am devenit rector, a fost primul lucru care m-a preocupat in definirea sensului de dezvoltare a Universitatii, dupa cum, mai tarziu, cand am devenit presedinte, prima mea actiune a vizat accesul la informatii privind institutia prezidentiala prin Internet. Nu este o moda si nu este un moft.
Sistemul Internet permite oamenilor sa-si imbunatateasca eficienta activitatii pe baza unui larg spectru de informatii. S-a constatat ca tinerii care folosesc informatia din Internet, alaturi de alte metode si instrumente de invatare, dau un randament mult mai bun si, in acelasi timp, manifesta o flexibilitate mult mai mare in valorificarea cunostintelor lor. In conditiile in care accesul la informatie si prelucrarea informatiei sunt vitale pentru dezvoltarea unei societati, accesul la Internet fara discriminari de statut social sau profesional reprezinta nu numai o necesitate, ci un imperativ. Introducerea sau adaptarea la noile tehnologii ale informatiei si comunicatiilor asigura nu numai o transmitere rapida a unui volum mare de informatie, dar, in plus, garanteaza si calitatea informatiei transmise.
In Romania exista o baza umana exceptionala pentru o dezvoltare rapida a societatii informationale. Am participat la premierea elevilor romani medaliati la Olimpiadele de matematica si concursurile internationale de informatica, i-am primit la Palatul Cotroceni, i-am cunoscut personal. Ei, ca si alti tineri romani pe care i-am intalnit pretutindeni in lume, in universitati de mare prestigiu sau la simpozioane si congrese stiintifice, dovedesc din plin acest lucru. O dovedesc reprezentand Romania, sau reprezentand tarile lor de adoptie. A fost o surpriza si o satisfactie faptul ca, la Moncton, la Olimpiada Francofoniei, la care au participat 3.600 de concurenti selectati prin Internet, dintre care 1.200 au participat la ultima faza, am descoperit ca, pe primele locuri, se clasasera echipele Romaniei si Canadei. Cum, in aceasta faza, echipele erau invitate sa dezvolte acelasi subiect, surpriza a fost ca au ales Romania. Am urmarit, asadar, Romania prezentata de romani si Romania prezentata de canadieni de origine romana.
Capitalul acesta se poate pierde, daca nu asiguram rapid, in tara noastra, un cadru optim de afirmare, in care tinerii sa-si descopere si sa-si dezvolte din timp aptitudinile. Din acest cadru fac parte, fara indoiala, si calculatorul personal, si accesul la Internet, si toate celelalte tehnologii de varf. Numai asa va fi posibil ca Romania, in intregul ei, sa prinda startul spre viitor. Acest proces a inceput si nu mai poate fi oprit, pentru ca romanii se gandesc din ce in ce mai mult la utilitatea si la necesitatea achizitionarii unui calculator, fie si numai pentru a asigura copiilor lor un mediu adecvat de invatare.
Este imbucurator ca eforturile depuse, atat la nivelul comunitatilor, cat si in mediile de afaceri, au facut ca rata de crestere a accesului la Internet in Romania sa fie acum mai mare decat media mondiala. Sa speram ca, intr-un viitor apropiat, cetateanul de rand va beneficia de infrastructura necesara informarii rapide. Aici sta cheia.
In Romania am supravietuit prin cultura si in lume ne-am impus prin cultura, prin arta. Dar nu vom sti niciodata cate valori potentiale s-au pierdut. Nu vom sti niciodata cati mari posibili scriitori sau muzicieni au ramas cel mult cantareti in satul lor pentru ca nu stiau carte. Ii stim numai pe cei care au reusit si care reprezinta, pentru o tara de marime medie, ca Romania, un capital istoric extraordinar. A fost un miracol ca Brancusi, care putea ramane un mester virtuos de troite la capatul satului lui, sa poata ajunge la Paris si sa devina pilonul sculpturii moderne. Nu putem sti cati altii s-au pierdut. Nu avem voie sa lasam ca istoria sa se repete.
In Romania nu avem inca o magistrala de mare viteza care sa asigure transferul de date. Cred ca aceasta ar trebui sa fie o preocupare prioritara. Sa ne gandim, de pilda, ce ar insemna adaptarea politicii Romtelecom la aceasta cerinta in conditiile in care tarifele de acces la serviciile de baza cresc, fara ca in acest an sa se fi facut toate investitiile asteptate.
Un alt subiect arzator priveste crearea unui sistem informatic al administratiei publice care sa asigure conectarea informationala atat cu populatia, cat si cu intreprinderile si institutiile. Dat fiind faptul ca intr-un astfel de sistem se prelucreaza, se valideaza, se transmit si se distribuie date de interes public, informatizarea serviciilor ar trebui sa reprezinte prioritatea reformei in domeniul administratiei. Vedem peste tot cozi imense la ghisee, toata lumea este enervata de imposibilitatea de a comunica mai bine, de a avea un acces mai bun la serviciile administratiei. Solutia nu este sa construim mai multe ghisee sau cladiri, ci accesul la date prin sisteme comunicationale moderne. Exista insa o rezistenta enorma, venita dintr-o mentalitate conservatoare. Se accepta reforma la altii, dar nu in propriul mod de organizare.
Multe operatii s-ar simplifica prin cartile de credit, dar multora acestea li se par un moft. Le place sa numere teancuri de bancnote, fie ele si de 5.000 de lei, sa le vada, sa le simta ca sunt ale lor. Inca o data fac apel la cei care lucrati in afaceri, in invatamant, in alte institutii: incercati sa patrundeti intre oameni si faceti ca noul sa invinga. Cei care utilizeaza PC-ul, cei care sunt prezenti pe Internet reprezinta partea avansata a societatii si, pentru a se face auzita, ea trebuie sa vorbeasca. Nu avem timp sa asteptam ca oamenii sa-si schimbe de la sine mentalitatea.
Conexiunea dintre cele doua nivele de impact ale societatii informationale – educatie si infrastructura – este vitala. In aceasta conexiune, a domeniului educational cu infrastructura, companiile producatoare de soft au un rol decisiv.
Dezvoltarea industriei de soft va duce cu siguranta la crearea unor oportunitati pentru tinerii specialisti, iar statul isi va recupera in mod direct investitia in educatie. Tema pe care o avem de rezolvat este  aparitia acelei mase critice necesare reactiei in lant prin care mediul de afaceri din software sa devina un nucleu al cresterii pentru intreaga societate.
Explozia unui domeniu are totdeauna consecinte pozitive in ansamblu, antrenand in evolutia sa multe alte sfere de activitate. Intr-o societate globala, autonomia fiecarui domeniu este in continua descrestere, ceea ce face ca progresul intr-un anumit punct sa se extinda rapid in domenii conexe. Si atunci, repet, problema este ce alegem, ce tip de societate vrem sa construim. Daca vom opta ferm si in cunostinta de cauza, atunci vom sti cum sa construim, cu ce construim, cu cine construim.

Ratiunea Targului International Bucuresti nu mai este ideologica. Putem considera deschiderea Targului International Bucuresti „TIB – editia 1999” drept un eveniment important din viata economica a tarii, in spatele caruia se afla saptamani si luni de munca asidua. Importante sunt asteptarile firmelor care participa la acest targ. De implinirea acestor asteptari depinde o mare parte a relansarii economice pe care o dorim cu totii.
Prezenta in acest an a peste 1200 de firme din 26 de tari arata ca potentialul nostru economic si de piata atrage din ce in ce mai mult atentia oamenilor de afaceri romani si straini.
Este imbucurator ca majoritatea firmelor care prezinta oferte la acest Targ sunt romanesti. Prezenta lor arata ca solutia pentru depasirea unei perioade de declin economic nu poate fi, in nici un caz, izolarea fata de concurenta. Prezenta celor 500 de firme straine, alaturi de firmele romanesti, la Targul International Bucuresti reconfirma realitatea ca firmele din diferite tari sunt partenere in afaceri, cel putin in aceeasi masura in care sunt si concurente.
Unul dintre principiile fundamentale ale modului economic de gandire este ca, prin schimb, participantii devin mai bine situati pe scena pietei. Oamenilor de afaceri prezenti la acest Targ le este familiar acest principiu.
O problema esentiala a economiei si a oamenilor de afaceri romani este identificarea domeniilor in care sa-si investeasca resursele astfel incat sa obtina profit. Targul International Bucuresti este pentru ei un furnizor de informatii, dar si o scena pe care actorii economici pot evolua si concura in aceste zile.
Ca in orice operatie dificila, dar absolut necesara pentru a intra in normalitate, in reforma din Romania au aparut mai intai efectele dureroase. Ca presedinte, sunt obligat sa am o viziune pozitiva, sa decelez acele semne care pot demonstra ca suntem pe drumul cel bun si mergem inainte.
As retine, mai intai, ca, 64% din exporturile romanesti sunt destinate tarilor din Uniunea Europeana. Acest lucru arata ca exista produse romanesti si intreprinderi romanesti apte sa se dezvolte si sa reziste pe o piata concurentiala cu standarde inalte.
In al doilea rand, in structura importurilor romanesti din acest an, s-a redus ponderea materiilor prime energetice. Industriile mari consumatoare de energie – care au introdus atat de multe distorsiuni in intreaga economie – au intrat intr-un proces de restructurare. Dupa ani de zile, in care echilibrul comercial a fost pastrat doar prin imprumuturi externe, care au acoperit consumul irational al unei economii restructurate doar pe hartie, in acest an deficitul extern a scazut cu aproape 1 miliard de dolari.
Obligatia de a plati in acest an o mare datorie externa ne-a aratat ca este posibil ca Banca Nationala a Romaniei sa imprumute bani de pe piata interna. Aceasta dovedeste ca, dincolo de banii care fug din tara, exista si bani care vin.
Remarc ponderea data prezentei, in paralel, la acest Targ, a demonstratiei de originalitate intitulate Inventica. Aceasta subliniaza, inca o data, calitatea inalta a resurselor umane de care dispune tara noastra si potentialul de creativitate pe care il avem.
Oamenii de afaceri sunt primii care anticipeaza schimbarile structurale intr-o economie, iar cei mai abili se pregatesc din timp sa le faca fata. Desfasurarea acestui Targ arata tocmai interesul firmelor de varf fata de viitorul imediat al economiei romanesti aflata in plin proces de transformare.

Auspiciile sub care se desfasoara Forumul Presei Romane de Pretutindeni sunt favorabile. Este pentru prima data cand reprezentantii presei romane din afara hotarelor Romaniei se reunesc in tara si, in acelasi timp, este o ocazie pentru institutiile statului roman sa arate ca pot colabora cu acestia. Ziaristii invitati vor aprecia cu cat succes se desfasoara aceasta colaborare. Eu pot spune ca au colaborat.
Desigur, de la auspicii pana la final este o distanta, dar exista deja un punct pozitiv si anume vointa presei romanesti de pe toate meridianele de a se reuni. Ea a fost motorul acestui forum. Un forum al presei, considerata cea de-a patra putere a unei democratii si, fiind vorba de presa romana de pretutindeni, un forum despre pulsul cotidian al comunitatilor romanesti raspandite pe intregul mapamond. S-ar putea invoca un paradox al distantei. Pe de o parte, exista un handicap al distantei care se manifesta in perceptii diferite, poate intr-o mai slaba aderenta la problemele emotional-punctuale. Dar exista si un beneficiu al distantei, constand intr-o exprimare mai putin patetica si intr-o mai realista proportionare fata de evenimentele internationale.
Nu putem in nici un caz contrapune presa din tara celei de peste hotare iar, ca urmare a dezvoltarii tehnologiilor de comunicatie, in curand nu vom mai putea spune nici macar ca sunt complementare. Presa romana de peste hotare este pur si simplu o parte a presei romane. Fara dumneavoastra am fi mai putin informati, mai izolati, mai saraci.
Cred ca, astazi, toti romanii – guvernanti sau in opozitie, din presa si din societate civila – au inteles ca avem impreuna o misiune si o responsabilitate fata de ansamblul comunitatilor romanesti, oriunde ar fi acestea situate pe harta lumii.
In pofida unei metafore, poate seducatoare, dar in orice caz prea des folosite, eu nu cred in existenta a doua Romanii: cea de aici si cea din afara granitelor. Formam cu totii, in ciuda evenimentelor si a  restristilor, aceeasi natiune unita prin apartenenta la o limba si la o cultura comune. Aici, in Romania, sau la mii de kilometri distanta, aparam si cultivam aceleasi valori culturale.
Este o caracteristica psihologica a omului sa sesizeze mai usor diferenta decat asemanarea. Diferentele, care separa comunitatile romanesti si, implicit, ziarele lor, cred ca nu ar trebui sa fie judecate numai dupa extreme, ci din aproape in aproape, pentru a pune in evidenta si punctele comune. As spune ca diferentele tin, mai degraba, de organizarea pe nivele de specificitate a contextului si a segmentului de audienta a fiecarui ziar.
Exista insa, in mod cert, un factor unificator. Atata timp cat se exprima in limba romana si trateaza o problematica predominant romaneasca, aceste publicatii platesc niste „dari” ideii nationale. Mai departe, problema este de democratie pura: percepand acest „impozit” de credinta, ideea nationala, prin statul roman, este datoare sa il redistribuie sub forma grijii si sprijinului moral catre toti contribuabilii sai. Acesta este, daca vreti, unul din obiectivele acestui forum.
In anii din urma, am constatat cu satisfactie ca multe institutii de presa din tara au infiintat redactii sau editii pentru comunitatile romanesti de peste hotare. Este o atitudine simptomatica pentru ideea  unei mari comunitati romanesti unite – chiar daca raspandita in lume – pe care am sustinut-o de la inceputul mandatului meu. La randul lor, publicatiile comunitatilor romanesti de peste hotare au tot mai multi corespondenti din Romania. In aceste conditii, cred ca putem vorbi de interferenta si acesta poate fi un exemplu despre cum poate fi benefic pentru ideea nationala procesul de globalizare, inerent evolutiei societatii mondiale la cumpana dintre milenii. Fiecare jurnalist, scriind aici sau oriunde in lume, are o viziune proprie asupra modalitatilor de a participa la apararea ideii nationale. Cade in sarcina democratiei sa aplice una sau alta dintre aceste modalitati, in functie de conjunctura interna si externa a fiecarui moment istoric.
Traim intr-o lume in continua miscare si, chiar daca deseori ne place sa vorbim despre Romania eterna, aceasta nu inseamna ca ea trebuie sa-si eternizeze problemele.
Poate ca schimbarea – notiune la care presa romana este foarte sensibila – nu a avut, in Romania, amploarea sau ritmul pe care l-am dorit cu totii. Totusi, trebuie sa recunoastem ca progrese exista si, in unele privinte, chiar semnificative. Poate suntem prea aproape de ele si sesizam doar ceea ce ne loveste ca efect secundar al oricarei schimbari majore pozitive. Consolidarea ordinii constitutionale si a legalitatii, reforma institutionala, combaterea coruptiei si crimei organizate, schimbarea structurii proprietatii au evoluat cu greu. Esential este ca ele nu au fost eludate, ca au fost si sunt subiecte centrale in actiunea Guvernului, in dezbaterile Parlamentului si in atentia societatii civile romanesti. Am demarat in ultimii trei ani reforma armatei, a politiei, a serviciilor de informatii. In lupta impotriva coruptiei si crimei organizate am ajuns de la dosare de presa, singurele pe care le-am gasit, in sertare, la dosare penale si condamnari definitive in justitie. Legile proprietatii si legea accesului la dosarele fostei securitati se afla, dupa cumplite eforturi si dezbateri, pe ultimii metri in ceea ce priveste votarea in Parlament, in ciuda unor opozitii enorme. Sper ca dumneavoastra sa mai fiti in tara cand o sa promulg legea accesului la dosare si sa nu va adresez felicitari de Anul Nou inainte ca legile privind garantarea dreptului de proprietate sa fie votate si promulgate.
In curand vor intra in dezbatere propunerile de modificare a Codului Penal. Sanctionarea delictelor de presa urmeaza sa fie limitata la actiunile civile ale celor care se considera vatamati. Aceasta propunere raspunde necesitatii de a apara dreptul la imagine a persoanei, dreptul la informare corecta a cetateanului, cat si independenta presei si libertatea opiniilor, vazute ca piatra de temelie a democratiei reale.
Am urmarit cu interes, ori de cate ori am avut ocazia, publicatiile romanesti de peste hotare. Punctele lor de vedere au constituit pentru mine un prilej de reflectie, chiar daca, in marea majoritate, erau negative la adresa presedintelui.
Pretutindeni, unde traiesc si lucreaza oameni de presa romani, se mentine un interes viu si constant fata de problemele, dificultatile si sperantele noastre. Intreaga activitate de informare si evaluare contureaza tabloul unei prese vii si combative, intr-o permanenta stare de veghe, garantie a unui dialog democratic si fertil intre societate si autoritatile publice.
Mai aproape, mai departe sau foarte departe, presa romaneasca de pe alte meridiane traseaza adevarata frontiera a Romaniei, frontiera iubirii de neam.

In fiecare an, in luna octombrie, rememoram cu mandrie si respect faptele de arme ale Armatei Romane. Numele eroilor care si-au inchinat viata patriei vor ramane de-a pururi in memoria mult incercatului popor roman iar jertfa lor ne va servi drept pilda, amintindu-ne mereu ca nimic durabil si inaltator nu se cladeste fara sacrificii.
Ma inclin cu recunostinta si piosenie crestineasca in memoria fiilor patriei cazuti pe campul de onoare pentru ca Romania sa existe si sa ramana intreaga.
Va aduc, din inima, un cald omagiu dumneavoastra, veteranilor de razboi, care infruntati, cu aceeasi tenacitate si demnitate, dificultatile cotidiene ale acestor ani duri si neiertatori.
Celor care se afla astazi la carma destinelor natiunii nu le sunt necunoscute si nici indiferente conditiile dificile in care va duceti traiul zilnic. Apasati de vremi si de nevoi, veteranii de razboi constientizeaza mai profund decat toti ceilalti romani ce inseamna suferinta si sacrificiul. Cinci decenii de nedreptati si samavolnicii nu pot fi reparate in doar cativa ani, desi, pentru dumneavoastra, timpul nu mai are rabdare. Tara va datoreaza mult, iar acum nu poate sa va ofere pe cat ati merita. Tineretea jertfita in slujba idealului national, suferintele indurate pe front, in razboi, dar si cele provocate de un regim strain si ostil spiritului si valorilor  europene merita respectul nostru cel mai profund.
Acele idealuri pentru care dumneavoastra ati luptat, v-ati jertfit si ati suferit, ne calauzesc gandul si fapta acum, in prag de nou mileniu. Armata Romaniei, de care sunteti legati trup si suflet, este angajata intr-un amplu si profund proces de reforma pentru a ramane si mai departe un scut de nadejde al tarii.
Insasi societatea romaneasca renaste in aceasta perioada si redescopera acele valori ale umanitatii si Romaniei eterne pe care le-ati avut in suflet, pe campul de lupta, si pe care le vad si astazi in ochii dumneavoastra.
Dumneavoastra sunteti un simbol al poporului roman.
Si vreau sa va spun, in numele poporului roman, pe care am onoarea ca, pentru un timp trecator, sa il reprezint, ca poporul roman va respecta, poporul roman cunoaste sacrificiul dumneavoastra si ca, in aceste momente grele, avem nevoie mai mult ca oricand de modelul dumneavoastra.
Cand am discutat cu dumneavoastra, multi au vorbit despre sanatate. Lucrurile fundamentale sunt ca si sanatatea. Cand o avem, nu ii cunoastem valoarea, ne intereseaza alte chestiuni, cum ne imbracam, cum traim, cum ne distram. Asa se intampla, cred, cu multi dintre contemporanii nostri care nu pretuiesc cum se cuvine aceste valori extraordinare pe care le-am castigat – libertatea, independenta, faptul ca, pentru prima data in lunga istorie a poporului roman, sunt garantate suveranitatea, integritatea si unitatea tarii. Este o realizare esentiala obtinuta in ultimii ani printr-o politica ferma, printr-o politica fara compromisuri, fara echivocuri, care ne-a adus respectul lumii.
Am invatat sa pretuiesc mai bine aceste valori fundamentale de la dumneavoastra. Inca de cand am fost ales Presedinte, am avut onoarea sa ma intalnesc cu asociatiile veteranilor, am discutat de multe ori cu conducatorii pe care i-ati ales dumneavoastra. Am citit cartile pe care mi le-ati dat. In ciuda timpului liber foarte redus pe care il am, le-am citit. Am invatat din experienta dumneavoastra ce inseamna onoarea, ce inseamna jertfa din dragoste de tara.
Poporul roman este respectat de alte popoare pentru ca a stiut sa aiba o optiune ferma, fara echivoc, a stiut sa suporte lipsuri fara sa ceara de la altii, sa isi cucereasca singur aceasta pozitie in politica externa, sa reuseasca sa faca enorme sacrificii pentru a asigura urmasilor nostri o economie sanatoasa. Lumea ne admira acum. Ea stie ca multa vreme nu a avut incredere in noi, stie ca nu ne-a ajutat cand ne-a fost greu, dar noi am reusit sa depasim momentele critice.
Recunosc in acest lucru un rezultat a ceea ce fiecare dintre dumneavoastra reprezentati in comunitatile in care traiti. Sunt sigur ca, acolo, dumneavoastra sunteti acel simbol al credintei, modestiei si solidaritatii de care avem si astazi atata nevoie.

Universitatile europene, mai ales cele care nu au avut sansa de a fi fost intemeiate in Evul Mediu, cedeaza de obicei ispitei de a-si celebra precursorii si continuitatea. Fiecare gest fondator, fiecare figura de inaintas, fiecare institutie, ce seamana macar cu un proiect de universitate, sunt identificate cu grija si celebrate sub semnul continuitatii activitatii academice, intr-un spatiu social dat. Ca in cazul vinului sau al unei familii nobile, o universitate este considerata cu atat mai de vaza, cu cat inceputurile ei urca mai departe in timp. Si, totusi, nu vechimea este criteriul valoric principal.
Suntem aici pentru a celebra 80 de ani de invatamant universitar romanesc in Transilvania, o intemeiere fertila, careia ii datoram o impresionanta galerie de universitari care nu numai ca si-au marcat profund disciplinele, dar au adus o contributie de neinlocuit la modelarea chipului de azi al culturii si stiintei romanesti: Emil Racovita, Lucian Blaga, Vasile Parvan, Popescu-Voitesti, Sextil Puscariu, Stefan Bezdechi, Romulus Vuia, Virgil Vatasianu, David Prodan, Constantin Daicoviciu. Toate aceste personalitati si atatea altele asemenea lor au fost creatoare de scoala si se aseaza la temelia unei traditii intelectuale cu vocatie europeana.
Ma simt onorat si azi, ca si in alte imprejurari din viata mea de universitar, de invitatia de a ma afla in aceasta ilustra Alma Mater Napocensis, in compania atator distinsi colegi si atator studenti straluciti care transmit si vor transmite din generatie in generatie eruditia, creativitatea intelectuala care au caracterizat mereu comunitatea universitara clujeana si, mai presus de toate, spiritul ales si nobila daruire care au ctitorit acest asezamant de stiinta si constiinta.
Chiar daca sarbatorim opt decenii si nu opt veacuri ale acestei Universitati, ea s-a inscris in cea mai nobila traditie universitara a Europei. Ea nu a fost un simplu loc in care se propaga informatii si se dobandesc abilitati intelectuale si practice si nici un spatiu in care functionari academici, ce au in grija anumite discipline stiintifice, isi declama prelegerile fara a fi interesati de perceptia audientei. Dimpotriva, aceasta Universitate a avut, din inceputuri, nu doar o influenta  regionala, ci a avut permanent relevanta nationala. Timp de 80 de ani a strans mari valori ale Transilvaniei, dar si valori de pe tot cuprinsul tarii, si a dat, la randul ei, valori intregii tari si intregului spatiu cultural romanesc.
Universitatea nu poate fi un loc in care se cultiva narcisismul si excluderea, ci unul in care trebuie sa infloreasca diversitatea si sa se manifeste includerea. In ultima instanta, toate popoarele Europei participa la aceeasi cultura europeana ce isi trage izvoarele din Atena, Ierusalim si Roma. Gandirea greaca, traditia crestina si dreptul roman sunt cele trei contraforturi ale culturii europene imbogatite si intregite prin contributia particulara a culturilor nationale.
Intr-o Universitate europeana pot fi folosite mai multe limbi, dupa cum, intr-o disciplina stiintifica, sunt puse in lucru diferite ipoteze. Dar fundamentul cultural european al limbilor de predare ramane acelasi, asa cum si o disciplina data nu isi pierde unitatea atunci cand este explorata cu ajutorul unor ipoteze diferite.
Trecerea la utilizarea limbilor nationale in Universitati a raspuns, in esenta, unei democratizari a educatiei superioare. Ar fi de neimaginat ca, in noul veac european, aceasta manifestare a apartenentei universitatilor la spatiul democratic sa fie stirbita. Acceptand si incurajand diversitatea de opinii, de experiente intelectuale si de ipoteze de lucru, Universitatea este, de fapt, un laborator al cetateniei. Intr-o Universitate europeana, in pragul celui de-al treilea mileniu, apartenenta civica, etnica si culturala nu poate fi refuzata nimanui.
Continuandu-si istoria de mare creativitate si semnificatie intelectuala, Universitatea Babes-Bolyai din Cluj-Napoca dispune de o oportunitate exceptionala, de a pune capat unor rupturi dureroase, produse in temeiul si din pricina limbii. Traditia noastra culturala este, in acest vechi si mare oras european, aceeasi. Diferit este vesmantul lingvistic in care se poate prezenta patrimoniul cultural european si propria contributie, nationala, ca parte a inventarului de referinte utilizat.
Precursor al Universitatii medievale, Sfantul Bernard de Clairvaux spunea ca trecutul, prezentul si viitorul nu exista ca atare. Nu exista cu adevarat decat memoria, actiunea si proiectul. Sa chemam, asadar, memoria, luminata de adevar si de intelepciune, sa insufle actiunii noastre energii pozitive si sa actionam impreuna, inarmati cu un proiect al viitorului la care aspiram.
Ar putea fi, oare, un proiect de viitor acela de a redeschide ciclul infernal al excluderilor si al incriminarilor reciproce, al ostilitatii si al fricii de celalalt? Romania a riscat, la un moment dat, sa alunece pe panta nefericita a infruntarilor interetnice. Daca acest viraj periculos a fost evitat, aceasta s-a intamplat pentru ca factori politici responsabili si elite universitare, organizatii neguvernamentale si cea mai importanta parte a presei am barat impreuna calea conflictelor. Cu forta inteligentelor si sufletelor noastre am facut din Romania un spatiu al dialogului intercultural, politic si social. El trebuie sa creasca, sa se dezvolte.
Din pacate, traumele si spaimele trecutului mai sunt inca exploatate. Cei care ar fi dispusi sa obtina un eventual spor de popularitate cu pretul degradarii situatiei interne si a prestigiului extern al Romaniei vor pierde ei insisi in fata marii majoritati a cetatenilor Romaniei care s-au dovedit apti de dialog si dornici sa se integreze, cu intreaga bogatie a identitatilor lor, in spatiul democratic occidental.
Excluderea, conflictul si intoleranta nu pot fi un proiect de viitor pentru romani. Proiectul pe care Romania si l-a definit cu claritate este pastrarea si dezvoltarea statului national roman in integralitatea si suveranitatea sa, un stat deschis afirmarii libere a cetatenilor sai intr-o Europa Unita.
Pentru a-si onora partea care ii revine din aceasta misiune, Universitatea este chemata sa formeze elitele intelectuale, sa modeleze pe cei mai avizati si mai instruiti dintre cetatenii Romaniei. O universitate angajata in viitor, cum este Universitatea Babes-Bolyai din Cluj Napoca, este o universitate care cultiva identitatile polifonice si pretuieste cetatenia ca expresie politica si juridica a apartenentei sociale inclusive. Sunt sigur ca, in mileniul al treilea, Universitatea din Cluj-Napoca isi va sarbatori decenii dupa decenii intemeierile si va celebra in fiecare zi libertatea gandirii, pluralismul ideilor, indivizibilitatea culturii europene, respectul diversitatii si al egalitatii de sanse a tuturor cetatenilor romani.

Din vremea Cantacuzinilor si Brancovenilor, trecand prin anii fascinanti cand spiritul Reginei Maria i-a dat o noua stralucire, acest edificiu vechi de trei secole a fost plasat sub steaua culturii si a dialogului intre arte.
Incerc sa fiu o gazda primitoare, amintindu-mi mereu ziua cand mi-am inceput mandatul si serviciul la Palatul Cotroceni. M-au socat doua lucruri: in parc erau tanchete, vestitele tab-uri, iar in biblioteca nu erau carti. Doua dintre primele mele mici realizari au constat in evacuarea tab-urilor si readucerea la viata a bibliotecii, prin carti si oamenii dornici sa le rasfoiasca.
Targul international de arte vizuale, pe care il inauguram astazi, face sa renasca un spatiu in care artistii, operele acestora si publicul interfereaza. Telul nostru este sa devenim o institutie deschisa pentru programe si proiecte care sa defineasca momentul actual al culturii romanesti.
Cu bucuria celui care a trait inconjurat de carti, de tablouri si de muzica, imi arog titlul, foarte inalt, de iubitor de arta si de frumos. Partea cea mai frumoasa a acestei zile de serviciu mi-a fost daruita acum, cand am putut sa zabovesc putin in acest univers si sa evadez dintr-un program prestabilit.
Organizarea acestui targ si publicul aici de fata nu au nimic comun cu imaginea unui muzeu izolat, sever si aproape gol. Targul a creat un loc privilegiat, in care arta a coborat printre oameni, se misca, vorbeste, te cheama si, mai ales, te obliga sa iei o atitudine. Aceasta atitudine este firul subtire, dar insemnat, care mi se pare ca leaga arta de politica. De politica in sens major, deloc legata de acea politica joasa, de barfa si de clevetiri care se practica uneori.
Ce ar putea sa invete cei care au responsabilitati in politica de la artisti? In primul rand faptul ca, pentru artisti, incertitudinea si indoielile, cautarea si drumul sunt esentiale. Chiar daca pentru omul politic raspunsurile ferme, increderea si scopul final sunt elementele cele mai importante, ei pot, prin acest contact cu arta, sa inteleaga cum sa se fereasca de acei inamici periculosi care sunt aroganta si inapetenta pentru dialog.
Lucrurile ar sta, poate, mult mai bine daca oamenii de stat si politicienii ar considera politica arta de a vedea in viitor. Sau daca, intrand in atmosfera pe care artistii au creat-o aici, ar reusi si ei sa inteleaga politica ca pe o arta vizuala a unei realitati potentiale.
Vizitatorii acestui Targ au sansa sa se simta ca niste calatori pe o corabie de lumini. Si sper ca toti cei care astazi si in zilele urmatoare vor fi aici vor pleca cu un strop de bucurie, cu mai multa speranta si cu mai multa incredere.

Romanian Investment Summit, organizat de prestigiosul cotidian International Herald Tribune, înregistreaza a doua editie si confirma interesul pe care oamenii de afaceri îl manifesta fata de oportunitatile care li se deschid pe piata româneasca.
      În ceea ce priveste situatia actuala a României, din punct de vedere economico-financiar, circula si informatii corecte, dar si multe zvonuri sau informatii eronate. Ieri am acordat un interviu postului de radio BBC, la care mi s-a adresat si întrebarea: „De ce România a platit, în situatia economica grea în care se afla, miliarde de dolari pentru a achizitiona 96 de elicoptere?”
      România nu a platit nici un dolar si nu a achizitionat nici un elicopter, în ciuda cernelii consumate pe aceasta tema. Este vorba de o problema care a iesit de mult din discutie în aceasta formula. Realitatea este asediata adeseori de zvonuri si informatii false. Si de ignoranta. Sau de incapacitatea noastra de a explica.
      Dupa trei ani, nu mai poti vorbi despre intentii. Trebuie sa vorbesti, deja, despre ceea ce ai facut. Ca Presedinte, care a parcurs trei ani din mandatul sau, simt nevoia sa fac un bilant.
      Pentru a aprecia corect ceea ce s-a întâmplat în ultimii trei ani, trebuie conturat un plan de referinta. Trebuie conturat foarte bine momentul din care s-a plecat. Lumea va putea astfel aprecia realitatea din spatele cifrelor statistice.
      Care sunt, deci, principalele schimbari care au avut loc în decurs de trei ani? În primul rând, stabilizarea macroeconomica. De la un deficit fiscal si cvasifiscal nesustenabil al bugetului de stat de 12% din produsul intern brut la sfârsitul anului 1996, am ajuns sa previzionam în acest an un deficit de 3% din PIB.
      De asemenea, daca în 1997 inflatia a fost de aproape 150%, pentru acest an ea este stabilita la 45%. Este de remarcat ca în ultimele luni rata lunara a inflatiei nu a depasit 1,5%, desi procesul de liberalizare a preturilor a continuat prin eliminarea subventiilor încrucisate la utilitatile publice (energie electrica, gaze naturale etc).
      Exista semne ca deficitul de cont curent va scadea cu aproape jumatate fata de cel de anul trecut, adica de la 3 miliarde la 1,6 miliarde de dolari. În ceea ce priveste rezervele valutare, fata de sfârsitul anului 1996 erau de numai 600 milioane de dolari, ele au crescut de aproape trei ori si aceasta în ciuda faptului ca, doar în acest an, s-au achitat la termen 2,3 miliarde de dolari în contul datoriei externe, fara ca România sa beneficieze de vreo finantare externa. Estimarile Bancii Nationale arata ca, la sfârsitul acestui an, rezervele valutare vor depasi 2 miliarde de dolari.
      Consolidarea stabilitatii macroeconomice este însotita de ajustari structurale profunde ale sistemului economic, care au vizat în principal reformarea industriilor prin privatizare. Începând cu anul 1997, ritmul privatizarii a crescut exponential. Veniturile din privatizare, care sunt un indicator graitor si precis, au crescut de la 120 milioane de dolari în 1996, la 453 milioane de dolari în anul 1997 si la 1100 milioane de dolari în anul 1998. Pentru acest an veniturile din privatizare sunt estimate la 1200 milioane de dolari.
      În paralel, industria miniera a fost restructurata prin închiderea minelor nerentabile si a avut loc o restructurare importanta în domeniul cailor ferate si al energiei electrice. Restructurarea a condus la disponibilizarea unui mare numar de muncitori si tehnicieni. Evident, restructurarea nu se masoara prin numarul de disponibilizari, însa acest efect inevitabil reflecta dificultatea si pretul greu al procesului de transformare pe care ni l-am asumat. Pretul acesta afecteaza grav nivelul de trai si impune masuri urgente de protectie sociala. Cu toate acestea, procesul de restructurare va continua fara ezitari, pentru ca alta posibilitate nu exista. Reducerea ritmului reformei si stagnarea economiei nu ne vor scoate din saracie.
      În prima parte a acestui an s-a încheiat un nou acord cu Banca Mondiala, având ca obiectiv dezvoltarea sectorului privat. În acest context, urmeaza sa fie închise aproximativ 3200 de întreprinderi nerentabile, care irosesc înca resurse atât de necesare sectorului privat concomitent cu restructurarea sectorului de stat. În numai câteva luni de la încheierea acestui acord, mai mult de jumatate din program a fost deja realizat.
      Sunt în curs de desfasurare si alte actiuni importante, printre care privatizarea unor mari regii autonome: Petrom (petrol si produse petroliere), Conel (energia electrica), Tarom (transporturi aeriene), Regia tutunului. Conceputa în mod transparent, privatizarea se va derula prin banci cu reputatie internationala. Va fi continuata privatizarea Romtelecom si a bancilor. Au fost privatizate pâna în prezent doua banci de stat (BRD si BancPost), iar procesul va continua cu Banca Agricola si Banca Comerciala Româna.
      Iata câteva motive care ne fac sa privim cu speranta catre viitor. Si ceea ce se va petrece foarte curând nu face decât sa întareasca aceasta tendinta de reforma profunda în care ne-am angajat. Ma refer la câteva legi fundamentale pentru regimul proprietatii în România, care vor intra în dezbatere în Parlament.
      Într-o întrunire care a avut loc la Presedintia României, în luna aprilie a acestui an, la care au participat liderii partidelor din majoritatea guvernamentala si din opozitie, reprezentantii asociatiilor oamenilor de afaceri din România, sefii marilor centrale sindicale, reprezentanti ai mediului academic si ai societatii civile, s-a pus problema unei strategii bine conturate, de dezvoltare a României. S-a realizat un consens asupra faptului ca nu se poate elabora o strategie de dezvoltare viabila fara garantarea proprietatii private. S-a pus problema definitivarii unui set de trei legi esentiale: legea restituirii, pâna la 50 ha, a pamântului si pâna la 10 ha, a padurilor confiscate de regimul comunist; legea privatizarii intreprinderilor agricole de stat si legea restituirii imobilelor si întreprinderilor nationalizate de regimul comunist.
      Pe lânga componenta morala importanta si caracterul de ireversibilitate pe care aceste legi ale proprietatii le dau proceselor de transformare si reforma în România, sunt si câteva elemente cu valoare strict economica. Ca urmare a aplicarii acestor legi, 92% din terenurile agricole din România vor fi private, iar restul de 8%, care va ramâne proprietate publica, va fi gestionat dupa regulile economiei de piata.
      Masurile de reforma fiscala care însotesc accelerarea privatizarii vor conduce treptat si la o asanare a economiei subterane formate cu precadere din întreprinderi mici si mijlocii. Domeniul constructiilor este un exemplu în acest sens. Prezenta capitalului strain poate ajuta ca întreprinderile mici si mijlocii sa devina un partener viabil pentru investitorii straini.
      Pâna la sfârsitul acestui an, Guvernul si Parlamentul vor face pasii necesari introducerii în dezbatere a doua noi legi fiscale fundamentale: legea impozitului pe venit global si legea impozitarii profiturilor firmelor, care vor schimba radical actualul sistem fiscal si vor contribui la cresterea transparentei si predictibilitatii veniturilor destinate bugetului.
      Efectele restructurarii industriei încep sa devina evidente si as vrea sa definesc un parametru care sa certifice acest lucru: noua calitate a produselor. Statisticile spun ca, în anul 1998, 64,5% din exporturile românesti erau destinate pietelor din tarile Uniunii Europene. Acest lucru arata ca firmele românesti pot supravietui pe o piata concurentiala, pentru ca produc ceea ce se cere pe piata si la calitatea impusa de piata. În primele sase luni ale acestui an ponderea exporturilor în tarile Uniunii Europene a crescut la 67,3% fata de 63, 6% în primele sase luni ale anului 1998. În al doilea rând, remarc ponderea ridicata a schimburilor comerciale, inclusiv a exporturilor românesti în tarile Europei Centrale, care sunt legate între ele printr-un acord de liber schimb (CEFTA).
      CEFTA poate fi considerat o statie-pilot, un laborator de pregatire pentru Uniunea Europeana, din acest punct de vedere, al capacitatii de a evolua pe o piata concurentiala într-un regim liber de taxe vamale. Schimburile comerciale în interiorul CEFTA au crescut considerabil, România participând cu peste 22% din comertul românesc. Adaugând procentului de export în Uniunea Europeana pe cel de export în tarile Europei Centrale, la care putem adauga exporturile în Statele Unite si Canada, vedem ca într-o proportie importanta se exporta pe piete care cer o calitate superioara a marfurilor. Se schimba astfel, în mod decisiv, tendinta veche, din timpul perioadei comuniste, când se exportau produse de calitate mai modesta, la preturi mici, în special pe pietele estice.
      Puterea instalata democratic în noiembrie 1996 s-a gasit în fata unei situatii extrem de dificile. Greselile primilor ani de tranzitie sunt acum clare: 2 miliarde de dolari – rezerve valutare ale tarii în anul 1990 – au fost rapid epuizate; au fost contractate datorii în valoare de 8 miliarde de dolari, care au fost folosite pentru a salva un echilibru precar al balantei de plati, în conditiile în care întreprinderile de stat au continuat sa acumuleze debite greu de recuperat. Astazi, Curtea de Conturi le estimeaza la mai mult de 2 miliarde de dolari pierderi în domeniul flotei, alte 2 miliarde de dolari în domeniul petrolului, peste 3 miliarde de dolari în domeniul bancar. În mare parte, persoanele-cheie din structurile de tip mafiot care au condus aceste sectoare au fost anchetate si deferite justitiei.       Exista deja hotarâri judecatoresti de condamnare însumând peste 100 de ani de închisoare pentru cei vinovati de falimentarea acestor sectoare.
      Sigur ca noi am resimtit si resimtim înca dificultatea acoperirii acestor pierderi. Numai în perioada 1997–1998 au trebuit alocate de la bugetul de stat peste 2 miliarde de dolari pentru acoperirea creditelor neperformante acordate de doua mari banci de stat în perioada anterioara.
      Pâna în anul 1996, privatizarea a fost, practic, insignifianta iar restructurarea s-a realizat doar pe hârtie. În acea perioada si investitiile straine au fost reduse, iar reforma în legislatie, administratie si justitie s-a produs lent. La deficitul fiscal aparent mic se adauga, de fapt, un urias deficit quasi-fiscal datorat subventiilor mascate, arieratelor si finantarilor netransparente ale cheltuielilor statului, prin intermediul bancilor de stat.
      Prin prisma tabloului pe care am încercat sa-l prezint, este de înteles de ce o serie de scenarii si previziuni ale analistilor politici si economistilor occidentali erau sceptice. Astazi, însa, la trei ani dupa ce ne-am angajat ferm pe calea transformarii, putem constata ca România s-a încapatânat sa infirme aceste scenarii negative. Amintesc doar aprecierile analistilor, de la începutul acestui an, privind incapacitatea României de a-si plati datoria externa.       Ele au putut fi citite în presa straina si nu cred ca am vazut cel putin un articol care sa fi exprimat încrederea ca România îsi poate plati datoria externa fara nici un fel de împrumut extern. Este bine, câteodata, sa citim articolele din ziare la un an dupa ce au fost scrise. Dar trebuie sa spun, din nou, ca pretul neconfirmarii acestor analize pesimiste se regaseste în sacrificiile foarte mari ale populatiei.
      Nu putem realiza o relatie corecta fara încredere reciproca si fara o cunoastere a progreselor si, în egala masura, a dificultatilor tarii noastre pe drumul democratiei si al economiei de piata.
      Se poate pune întrebarea de ce, ca presedinte, am ales pentru discursul de deschidere o modalitate practic tehnica si statistica, în locul unui discurs politic înaripat sau a unor formule literare protocolare care caracterizeaza, de obicei, discursurile presedintilor.
      Nu schimbarile politice în România, pe drumul democratiei si constructiei unui stat de drept, le pune cineva sub semnul întrebarii. Chiar nimeni, astazi, nu mai pune la îndoiala existenta institutiilor democratice în România, nici stabilitatea interna, nici pozitia României ca pilon de stabilitate regionala. Aceste schimbari sunt recunoscute.
      În ultimii trei ani am învatat ca exista si o alta logica, dupa care, ori de câte ori ai depasit un prag care ti se parea aproape imposibil de trecut, el pare sa nu mai conteze si în fata ti se aseaza o alta provocare. Acest lucru a fost pentru noi valabil inclusiv în relatiile cu organismele internationale financiare care mereu ne pun o noua conditie, iar când o îndeplinim, apare o alta cerinta. Continua ridicare a stachetelor este si un lucru bun iar probele pe care le trecem ne mentin în stare de actiune si competitie.
      Pe de alta parte, aceasta accentuare oarecum polemica a unor elemente pozitive, bazate pe date statistice care nu pot fi contrazise, nu încearca sa eludeze acea parte negativa a realitatilor de la noi. Blocajele si neîmplinirile sesizate de investitorii straini vor face probabil obiectul discutiilor ce urmeaza.
      Îmi amintesc acum o fraza interesanta a unui pilot de curse de formula 1, care spunea: „Daca totul este sub control, înseamna ca mergi prea încet”. Noi ne-am angajat într-o reforma rapida si aceasta pune în evidenta toate deficientele masinii care este turata la maxim, fara o pregatire adecvata în anii premergatori schimbarii politice din noiembrie 1996.

Oaspete de onoare al Romaniei, Sanctitatea Sa Bartolomeu, Patriarhul Ecumenic al Constantinopolului, a ales sa-si dedice viata si activitatea unui scop inalt: consolidarea si cresterea Ortodoxiei. Prefigurand simbolic o „Catedrala a Europei” in jurul ideii de unitate in diversitate izvorate din iubirea crestineasca a aproapelui, Sanctitatea Sa a promovat dialogul ecumenic menit sa apropie si sa uneasca Bisericile crestine si pe credinciosii acestora. S-a lasat calauzit in misiunea Sa de Cartea sfanta care ne spune, tuturor: „Iubeste-ti aproapele!”.
Pentru a se putea implini prin iubire si prin infranarea patimilor, oamenii au nevoie de liniste, de siguranta, de pace. Este menirea Bisericilor sa-i ajute sa inteleaga ca toate acestea depind si de ei: de credinta lor, de curatenia lor sufleteasca, de conduita lor. La apelul Bisericilor, in vremurile framantate ale acestui sfarsit de mileniu, tot mai multe institutii laice accepta sa le secondeze. Fiecare contribuie, pe calea ei, la aceasta laborioasa si plina de intelepciune lucrare.
Conferirea Ordinului Steaua Romaniei este un gest de recunoastere a rolului pe care credinta, in general, si Biserica Ortodoxa, in particular, il joaca in viata de azi a Romaniei, asa cum l-a jucat in toata istoria poporului roman. Crestinat de apostoli, poporul nostru si-a aparat cu indarjire credinta stramoseasca.
Este binecunoscut sprijinul pe care domnitorii si boierii romani din Tarile Romane l-au acordat Patriarhiei din Constantinopol si altor lacase de cult din Balcani, incepand din secolul al XV-lea si pana in prima jumatate a veacului trecut.
Dupa castigarea independentei, in 1877, legatura cu Patriarhia de la Constantinopol s-a reluat pe o baza noua. Imi fac o datorie de onoare sa amintesc ca, inainte de a fi desfiintat de catre regimul comunist, Ordinul Steaua Romaniei a fost conferit de regii Romaniei unor importanti patriarhi constantinopolitani.
Revenind in prezent, as vrea sa subliniez ca Biserica Ortodoxa Romana este institutia cea mai credibila in ochii si in constiinta romanilor. Aceasta inseamna ca Ea isi face datoria si ca ei, oamenii, o simt alaturi mai ales acum cand asigurarea realizarii idealurilor noastre de libertate si demnitate traverseaza inca atatea incercari dureroase. Experienta schimbarii relatiilor institutionale si sociale este o incercare dura, iar cea a schimbarilor de mentalitate este deseori coplesitoare.
Sfantul Apostol Pavel ne-a invatat ca „Umblam prin credinta, nu prin vedere”. Azi, cand ordinea dorita se vede inca prea putin, credinta ca aceasta va deveni realitate deplina ii aduna pe oameni si le da putere.
Dumnezeu sa ne calauzeasca!

Presedintele participa de obicei la trei categorii de activitati: grave – legate de existenta unor probleme; placute – legate de rezolvarea unor probleme si plicticoase, care n-au legatura cu nici un fel de problema. Daca ar fi sa incadrez manifestarea de azi intr-una dintre aceste categorii, ei bine, pentru mine, ea intra la capitolul placut, dar si la capitolul grav.
Este al treilea an in care particip la decernarea premiilor Rising Stars. Am avut curiozitatea sa revad ceea ce am spus in anii trecuti. Este un exercitiu interesant pe care l-as recomanda multora: din timp in timp sa revada ce au declarat si ce s-a intamplat dupa aceea. Am constatat, cu bucurie, dar si cu mahnire, ca ideile exprimate la intalnirile anterioare sunt perfect valabile si astazi.
Care este partea buna?
In primul rand, faptul ca Topul firmelor private romanesti si decernarea premiilor Rising Stars au construit o traditie. Apoi, increderea si siguranta pe care ni le dau firmele private care continua sa aiba performante intr-un mediu concurential dur. Este valabila, de asemenea, mai mult ca oricand, optiunea Romaniei pentru incurajarea initiativei private la nivelul intreprinderilor mici si mijlocii. In fine, este bine si de bun augur faptul ca firmele private, intreprinderile mici si mijlocii, nu au asteptat „vremuri mai bune” sau paleative de la Guvern, ci au invatat sa traiasca si sa lupte intr-o perioada dificila din punct de vedere economic si social.
Care este partea care ma mahneste?
In primul rand, faptul ca, dupa trei ani, in care am pus in centrul programului de reforma dezvoltarea intreprinderilor mici si mijlocii, trebuie sa recunoastem ca nu s-a facut suficient pentru sprijinirea acestora. Pana la un regim de relaxare fiscala, care sa permita o crestere economica accentuata, mai avem de trecut destule obstacole. Sunt lucruri care trebuie serios discutate, bine intelese si mai ales rezolvate rapid.
Spuneam la precedenta noastra intalnire ca intentia Guvernului de a micsora impozitul pe profit si pe profitul reinvestit nu a fost agreata de Fondul Monetar International in conditiile in care evaziunea fiscala practicata de unele intreprinderi mici si mijlocii este inca ridicata.
A fost corecta aceasta restrictie? Ce putem spune acum, dupa trei ani de zile?
Sigur, pentru mine ar fi foarte comod ca, plecand de la separatia puterilor in stat si de la prevederile Constitutiei, sa declar ca am promulgat legea care aducea avantaje intreprinderilor mici si mijlocii, iar ceea ce a urmat nu este problema mea, ci a Guvernului. E un lucru la indemana sa afirmi ca altii sunt cei care au gresit, ca ei, acesti mereu altii, sunt cei rai din cauza carora suferim noi, cei buni. Nu numai ca nu ar fi corecta o asemenea eschivare, dar nu ar fi corect nici fata de mine.
Corect este sa recunoastem ca, pentru intreprinderile mici si mijlocii, fiscalitatea ridicata este impovaratoare, la fel cum si evaziunea fiscala impovareaza deficitul bugetar si diminueaza posibilitatea de acoperire a unor cheltuieli bugetare absolut obligatorii.
Cred ca trebuie, foarte onest, sa incercam sa intelegem faptul ca, mai intai, trebuia facut efortul de macrostabilizare. Pentru ca, altfel, degeaba castigi sau ai un profit, daca, din cauza inflatiei, banii nu mai au aceeasi valoare si nu poti sa-ti faci un plan de afaceri realist.
Drama Romaniei a fost ca, dupa ce a mostenit o industrie energofaga, excesiv de centralizata, a intarziat sapte ani procesul de restructurare. In 1997, ne-am aflat intr-o situatie complet diferita de a altor tari din Europa Centrala si de Sud-Est. In trei ani de zile a trebuit sa realizam macrostabilizarea simultan cu restructurarea. In mod normal, restructurarea se face dupa ce macrostabilizarea este asigurata. Este foarte greu ca, prin restructurare, sa inchizi marile intreprinderi nerentabile, ceea ce genereaza un numar enorm de persoane disponibilizate si scaderea productiei, si sa asiguri simultan finantarea principalelor domenii care vin in sprijinul cetateanului dintr-un buget care nu permite compensatii sociale corespunzatoare. Ca in orice sistem cu feed-back, fiecare componenta este influentata de celelalte.
Intreprinderile private mici si mijlocii pot obtine rezultate bune pe termen lung doar intr-o economie bazata preponderent pe proprietatea privata. In momentul de fata, sistemul privat nu este consolidat si ponderea sa in economie este chiar reversibila, pentru ca, din punct de vedere al capitalului social, majoritatea o ocupa capitalul de stat. Nu ne-am angajat intr-o cruciada impotriva capitalului de stat pur si simplu, dar este necesara o cruciada pentru eficienta. Baza eficientei o asigura proprietatea privata.
Exista si democratii consolidate care au componente economice importante tinand de domeniul public, dar acest domeniu public este gestionat dupa regulile economiei de piata. Sunt respectate nu numai valorile de eficienta ale economiei de piata, dar si valorile morale ale economiei de piata, care inseamna increderea in partener, incheierea contractelor printr-o strangere de maini, respectarea obligatiilor, debarasarea de acea birocratie si coruptie, atat de legate de intreprinderile de stat si de mentalitatea unui director intr-o economie centralizata si planificata pe care simpla rebotezare in manager nu o schimba in mod automat.
Problemele economiei romanesti sper sa fie rezolvate sau depasite in mare parte prin legile pentru reconstituirea si garantarea dreptului de proprietate si dezvoltarea exponentiala a procesului de privatizare. Doar pe aceasta cale Romania va reusi sa construiasca o alta structura a sistemului economic. Acest lucru se va produce.
Romania este o tara in care, datorita caracteristicilor geografice si geologice, agricultura a ocupat, ocupa si va ocupa un loc important. Dar ce fel de agricultura? Numai o agricultura bazata pe dominanta clara a sistemului privat. Prin legile proprietatii, 92% din terenurile agricole vor deveni private.
Poate va intrebati ce legaturi exista intre intreprinderile mici si mijlocii si restituirea terenurilor agricole si a padurilor expropriate sub regimul comunist. Exista si ne intereseaza pe toti. Dupa o prima restituire a pamanturilor din CAP si dupa o perioada de reasezare a gospodariilor taranesti, in anii ’97 – ’98 s-au realizat cele mai mari productii la nivel national. Acestea reprezinta in acelasi timp un maxim si un minim. Pentru ca aceasta productie totala de grau si porumb reprezinta doar varful realizabil prin eforturile taranului care nu are acces la o tehnologie adecvata. Prin completarea restituirii terenurilor agricole pana la 50 ha si generalizarea structurii private se poate si trebuie sa se ajunga la ferme agricole, iar fermierii sa devina o componenta esentiala a clasei de mijloc. Si atunci, cu totul altfel se vor dezvolta acele intreprinderi mici si mijlocii din mediul rural care vor valorifica produsele agricole si vor iesi din stadiul de supravietuire in care au stat pana acum.
Aceasta noua structura a proprietatii va crea un mediu economic in care statul nu va mai fi simultan si arbitru, si jucatorul principal. Arbitrajul va trebui sa fie acelasi pentru toti.
In 1998 am fost nevoiti sa platim 2 miliarde de dolari pentru a acoperi datoriile unor banci de stat, generate in perioada 1990-1996 prin acordarea unor credite neperformante. In acest an am fost obligati sa achitam 2,3 miliarde de dolari din datoria externa contractata de guvernarea anterioara cu termene extrem de scurte si rate greu suportabile.
Succesul s-a datorat in cea mai mare masura firmelor private de tipul intreprinderilor mici si mijlocii, care s-au dovedit a fi cu adevarat segmentul esential al economiei romanesti. Firma ca a avut un bun ma-nager a fost si un contribuabil corect.
Cred in forta acestui sector. Intr-o tara care se mai confrunta cu o serioasa criza de capital si, mai ales, cu enorma rezistenta a unor mecanisme centraliste, intreprinderile mici si mijlocii pot oferi atat performante, cat si fonduri pentru imensele probleme sociale care reprezinta, de fapt, costul reformei pe care societatea este nevoita sa-l plateasca. Nimeni nu va trebui sa uite, cand se va face istoria dezvoltarii Romaniei – istoria acestui prim deceniu greu si dureros al reformei – rolul pe care intreprinderile mici si mijlocii si oamenii de la conducerea lor l-au avut in salvarea tarii si punerea economiei romanesti pe baze sanatoase. Intreprinderile mici si mijlocii vor asigura temelia dezvoltarii durabile a societatii romanesti, a prosperitatii si a securitatii nationale.
Dincolo de contributia evidenta pe care si-o aduc la revigorarea economiei romanesti, intreprinderile mici si mijlocii sunt sursa unui important numar de locuri de munca si, poate, singura oferta de locuri de munca valabila, in aceasta perioada de restructurare a intreprinderilor mari.
Sunt probleme pe care le-am rezolvat in acest an, dar sunt si multe altele pe care le mai avem de rezolvat. Iar cele mai multe va trebui sa le rezolvam singuri.
Am invatat destul de repede lectia dura a pietei libere si a regimului concurential deschis. Am invatat ca societatile comerciale occidentale, Uniunea Europeana nu sunt institutii de binefacere. Ca ele s-au construit, la randul lor, printr-o munca uriasa si sacrificii asumate lucid, intr-o concurenta acerba. Lumea oamenilor de afaceri occidentali isi apara, in primul rand, propriile interese, individuale si comune. Stim ca nu vom putea sa accedem in aceste constructii performante decat daca, la randul nostru, vom fi eficienti, daca vom avea un management mai bun, daca vom reusi sa reducem costurile produselor, sa crestem productivitatea, sa prospectam corect piata si sa practicam o concurenta loiala.
Capacitatea de organizare a efortului pana la capat, eficienta intr-un regim concurential deschis, onest si curat, trebuie sa le construim impreuna. Este o provocare imensa. Cheia raspunsului la aceasta provocare o gasim in forta de a reusi, demonstrata de intreprinderile mici si mijlocii, intr-un mediu care nu a fost deloc favorabil. Iar aceasta forta de a reusi este vizibila in articularea unei productii diverse, in strategiile promotionale si de investitii, in aportul intreprinderilor mici si mijlocii la realizarea unei cresteri economice.
In Romania s-a incercat, cu buna credinta, o schimbare economica radicala, intr-o perioada scurta. Poate ca, la inceput, entuziasmul a fost exagerat, poate s-a gresit pe parcurs. S-a spus, pe drept cuvant, ca cel mai rau lucru care se poate intampla unei cauze nobile nu este acela de a fi criticata cu virulenta, ci acela de a fi promovata cu nepricepere.
Ceea ce ramane esential este faptul ca toate demersurile reformei economice sunt motivate in continuare de aceeasi vointa si vizeaza aceeasi finalitate: iesirea din saracie.

Continuitatea reuniunilor la varf in cadrul Trilateralei Romania –  Bulgaria – Grecia dovedeste atat viabilitatea acestei formule de cola-borare, cat si vointa politica a statelor noastre de a contribui la dezvoltarea stabilitatii si cooperarii in Europa de Sud-Est. Tot astfel, reuniunile trilaterale la nivel ministerial si-au dovedit utilitatea in domenii de interes comun, cum sunt combaterea crimei organizate, cooperarea dintre ministerele de Interne sau modernizarea transporturilor. Cred ca acum trebuie sa ne propunem extinderea consultarilor trilaterale si in alte sectoare de interes comun.
Imi amintesc precedenta noastra intalnire de la Delfi. Evolutia dramatica a conflictului din Balcani ne-a facut sa intelegem inca o data cat de greu este pretul deficitului de democratie si al incalcarii drepturilor omului intr-o societate strivita sub un regim dictatorial. Unitatea pe care am realizat-o atunci a creat conditiile necesare unei abordari pragmatice a solutiilor de care va depinde stabilitatea si dezvoltarea intregii regiuni.
Componenta fundamentala a acestui demers este vointa de dialog si de cooperare dintre state si societati democratice. Premisele politice si culturale ale cooperarii noastre exista; avem, de asemenea, aspiratii si directii comune de dezvoltare. Ca in orice relatie de durata, exista si divergente cu privire la unele solutii. Important este ca ele sa fie dezbatute transparent si fara intarziere intr-un spatiu constant de dialog, de consultari si de negocieri.
O problema la ordinea zilei pentru Romania si Bulgaria: recent, organismele Uniunii Europene si factorii de decizie politica ai Uniunii au dat girul lor vocatiei noastre de integrare europeana, recomandand ca, la Helsinki, Romania si Bulgaria sa fie nominalizate pentru inceperea negocierilor de aderare la Uniune. De aceea, Romania considera ca de acum inainte orice initiativa consacrata stabilitatii in Europa de Sud-Est va contribui la apropierea perspectivelor de integrare ale statelor candidate din aceasta regiune.
Experienta Greciei in procesul de integrare europeana ne poate ajuta sa dezvoltam o negociere favorabila tuturor. Avansul sau in raport cu ceilalti parteneri nu este un impediment pentru a gasi solutii tri-avantajoase. Cred sincer ca este necesar sa identificam o viziune comuna de dezvoltare, sa imaginam proiecte comune de perspectiva, evitand discutiile inutile asupra unor propuneri punctuale ce nu intrunesc consensul.
Am dezvoltat, si intre noi, si cu celelalte state din zona, formule de colaborare in domeniul combaterii criminalitatii organizate. In contextul prefigurarii unei cooperari regionale in acest domeniu, atat de importanta in acest moment, v-as solicita exprimarea, in Declaratia comuna pe care o vom adopta, a sprijinului statelor pe care le reprezentati pentru activitatea Centrului regional de combatere a coruptiei si a crimei organizate, ce va fi deschis la Bucuresti, sub egida SEECI.
Este de dorit, de asemenea, ca guvernele Romaniei si Bulgariei sa configureze o perspectiva comuna in directia integrarii noastre in Uniunea Europeana, astfel incat sa parcurgem drumul spre acest obiectiv comun ca parteneri. Este de dorit, de asemenea, ca tarile noastre sa se consulte permanent asupra problemelor regionale si sa dezvoltam un schimb de informatii si de experienta privind cooperarea in cadrul altor organisme tri- sau multi-laterale din care Romania, Grecia sau Bulgaria fac parte.
Importanta contributiei pe care tarile noastre o pot avea in construirea unui sistem regional democratic si stabil este evidenta. Grecia, o tara in plina dezvoltare, nu este doar patria istorica a democratiei, ci si un promotor constant al valorilor democratice ale prezentului. Integrata deopotriva in NATO si in Uniunea Europeana, Grecia joaca un rol esential in elaborarea Planului de actiune pentru punerea in opera a Pactului de Stabilitate si Reconstructie in Europa de Sud-Est. Romania si Bulgaria si-au construit, de asemenea, statutul unor democratii stabile care parcurg acum drumul dificil al restructurarii institutionale si economice, gata sa identifice solutii democratice pentru orice conflict potential.
Romania a salutat lansarea Pactului de Stabilitate in Europa de Sud-Est si doreste sa participe la implementarea acestuia, punand un accent special pe componenta sa economica si de reconstructie democratica. Noi consideram ca angajamentul occidental pe termen lung in sprijinul stabilitatii, democratiei si relansarii economice in Europa de Sud-Est este vital pentru viitorul regiunii.
Ca si Bulgaria, Romania considera ca, in cadrul acestui Pact, noi nu suntem simpli receptori de asistenta, ci participanti la constructia regionala pentru stabilitate si securitate. Fiecare in parte si mai ales impreuna, Romania si Bulgaria ofera un plus de securitate regiunii din care facem parte.
Situatia actuala pledeaza in favoarea unei implicari mai active a tarilor vecine spatiului iugoslav in gestionarea conflictelor actuale sau potentiale. Statele Trilateralei participa activ la eforturile comunitatii internationale, inclusiv prin deciziile acestei reuniuni. Prin reinstaurarea democratiei in R.F. Iugoslavia se va obtine o buna garantie pentru integritatea teritoriala si suveranitatea sa. Romania se pronunta pentru sprijinirea structurilor democratice din Serbia, pentru demararea imediata a unor proiecte de reconstructie care sa  reprezinte  un sprijin direct pentru comunitatile si regiunile cu vocatie democratica si nu o sursa de capital politic pentru actualul regim de la Belgrad. Credem ca amanarea proiectelor de reconstructie in asteptarea unei schimbari de regim la Belgrad diminueaza forta de impact a Pactului de Stabilitate si aduce daune tuturor tarilor din regiune, fara a slabi regimul Milosevici.
Romania doreste ca implementarea Pactului sa nu se transforme intr-o competitie politica a tarilor din zona pentru obtinerea de avantaje. Calea cea mai sigura pentru a evita un asemenea scenariu este evaluarea transparenta a resurselor si valorificarea acestora pe baze concurentiale, cu acces egal la procesul de selectare a ofertelor si antrenarea sectorului privat.
Exista insa unele probleme extrem de dificile in legatura cu inlaturarea distrugerilor de razboi. Romania continua sa inregistreze pierderi economice mari din cauza blocarii transportului fluvial pe Dunare iar operatorii fluviali din Romania sunt aproape de faliment. Solicit, de aceea, Bulgariei si Greciei o pozitie solidara cu cea a tarii mele in solutionarea acestei probleme. Romania a platit foarte mult prin alinierea la embargoul petrolier instituit de Uniunea Europeana, dar nu asteapta sa fie aplaudata, asa cum nu asteapta sa fie recompensata pentru sprijinul acordat actiunilor NATO si Uniunii Europene in timpul razboiului din Iugoslavia. Sprijinul Romaniei s-a bazat pe o optiune de principiu, careia ii ramane consecventa, dar nici nu poate suporta singura costurile pe care le-a implicat si le implica aceasta sustinere ferma.
Consider ca prin Pactul de Stabilitate in Europa de Sud-Est ar trebui promovate cu prioritate obiective de natura sa sustina dezvoltarea rapida, prin investitii, a tarilor in tranzitie si sa stimuleze cooperarea regionala favorabila tuturor partenerilor din regiune. Nu mai este nevoie sa repet ca noi contam pe Grecia, ca tara membra in Uniunea Europeana si in NATO, pentru o interventie energica in aceasta directie. Prelungirea excesiva a proceselor de reforma si agravarea problemelor sociale ar putea deveni un factor de risc pentru stabilitatea regiunii.
Prin reafirmarea unitatii NATO in acest cadru dificil si prin consolidarea perspectivelor de continuare a extinderii NATO in contextul unei politici de cooperare cu Federatia Rusa, Reuniunea la varf de la Washington a marcat un moment esential in evolutia politicilor de securitate in Europa. Asumarea de catre NATO, prin Noul Concept Strategic, a unui rol primordial in gestionarea problemelor de securitate pe continentul nostru, precum si definirea Europei de Sud-Est ca zona de interes prioritar pentru NATO si Statele Unite, reprezinta pilonii care sustin deja structura de rezistenta a securitatii europene in secolul viitor.
Romania apreciaza in mod deosebit sprijinul consecvent acordat de Grecia in procesul de integrare in NATO si Uniunea Europeana a Romaniei si Bulgariei care, la randul lor, se sustin reciproc in aceste demersuri. Asteptam ca Grecia sa sprijine, pe langa institutiile comunitare, eliminarea tratamentului discriminatoriu aplicat cetatenilor romani si bulgari in domeniul vizelor pentru spatiul Schengen.
Dupa atatea suferinte si distrugeri, avem sansa istorica de a contribui la punerea unor noi baze pentru viitorul Balcanilor si al Europei de Sud-Est, un viitor bazat pe respectul valorilor democratice si al drepturilor omului, pe cooperare si incredere. Experienta pozitiva, legaturile multiseculare care fac parte din istoria noastra pot si trebuie sa devina resurse de zidire a unui viitor comun.

Zilei de 8 noiembrie i se recunoaste din nou, public si solemn, atributul de Zi a Ordinului Mihai Viteazul. Se indeplineste astazi un veritabil act de reparatie morala, de recuperare a trecutului, a valorilor si simbolurilor autentice ale Ostirii Romane.
Desfiintat in februarie 1948, Ordinul Mihai Viteazul a fost alungat din cartile de istorie si din manualele scolare, dar a ramas mereu prezent in sufletul ostenilor decorati, al familiilor acestora, ca un simbol vesnic al demnitatii si bravurii pe campul de lupta.
Foarte multi dintre cei decorati cu acest inalt ordin nu mai sunt printre noi. Intr-un anonimat nedrept, multi dintre cei innobilati cu Ordinul Mihai Viteazul pentru recunoasterea meritelor si faptelor lor de vitejie au parasit aceasta viata fara ca eroismul lor sa fie cunoscut de toti semenii lor, in acea lunga si grea perioada a dictaturii comuniste. Pentru toti cei care nu mai sunt in viata, dar raman in sufletele camarazilor lor de arme si vor fi de-a pururi prezenti in istoria natiei romane, sa pastram un moment de reculegere.
Menit sa rasplateasca „fapte exceptionale de rasboiu ale ofiterilor cari s-au distins in fata inamicului”, ordinul purtand numele domnitorului Mihai Viteazul avea sa dobandeasca o dubla semnificatie. O dubla semnificatie datorata Domnitorului Mihai Viteazul, care a luptat pana la sacrificiu pentru unirea romanilor intr-o singura tara si prestigiului Regelui Ferdinand, care avea sa ramana in istorie ca intemeietorul Romaniei Mari.
Pe harta insangerata a celor doua razboaie mondiale, Ordinul Mihai Viteazul a unit, in mod simbolic, locurile de desfasurare ale celor mai dure batalii si numele celor care s-au remarcat pe campul de lupta, de sacrificii si izbanzi. Evenimentul de astazi poate fi privit ca un simbol al renasterii societatii romanesti pe baza valorilor pe care le-au purtat in suflet si in care nu au incetat niciodata sa creada cavalerii Ordinului Mihai Viteazul.
Doar 1600 de ofiteri au fost decorati cu Ordinul Mihai Viteazul in timpul celor doua razboaie mondiale. Ei au fost cei mai bravi dintre bravi, fiind rasplatiti pentru fapte de arme in momente de inclestare maxima. Au facut dovada celor mai alese virtuti si au reprezentat si reprezinta un exemplu pentru toti cei care isi dedica viata carierei militare. De aceea mi-am ingaduit sa invit la aceasta masa festiva, alaturi de dumneavoastra si alaturi de cei care astazi sunt in fruntea ostirii romane, si cativa tineri absolventi, sefi de promotie, care acum imbratiseaza cariera armelor. Si cred ca ei impartasesc astazi aceeasi emotie pe care si eu o impartasesc, adresandu-va cele mai calde urari de viata lunga, cu bucurii. Experienta razboiului este una dintre cele mai dure si maturizante experiente. Dumneavoastra stiti mai bine decat oricine ce inseamna lupta cu moartea si cu teama, din care ati reusit sa iesiti biruitori.
Intalnirea cu membrii Asociatiei Cavalerilor Ordinului Mihai Viteazul ma onoreaza si imi exprim speranta ca, in fiecare Zi a Ordinului Mihai Viteazul, o sa va reuniti din nou, aici, la Cotroceni, la masa camaradereasca traditionala.
Va urez multa sanatate si sa traiti ani multi pentru a sarbatori impreuna Zilele Ordinului Mihai Viteazul!

Universitatea Euroasiatica din Astana apare ca o tanara citadela a cunoasterii intr-un spatiu cultural cu totul aparte. Cu mii de ani in urma, prin aceste locuri trecea asa numitul drum peste Marea Stepa, devenit ulterior marele Drum al Matasii. Un drum al negotului, un drum strabatut de oameni si de produse provenind din aproape toate zonele lumii, un drum pe care s-au intalnit si s-au intrepatruns culturi si civilizatii.
Daca Astana, noua capitala a Kazahstanului, va fi „poarta lumilor euroasiatice intre care nu exista frontiera” cum aspira, Universitatea Euroasiatica nu poate fi decat acea cheie care tine mereu deschisa aceasta poarta, prin implinirea vocatiei sale de mare centru educational care iradiaza idei si valori necesare si pretuite in plan national si universal.
Ma bucur sa cunosc o parte dintre studentii acestei universitati. Ma adresez lor, cu aceeasi sinceritate care a caracterizat discutiile pe care le-am purtat de-a lungul timpului cu studentii mei, la Universitatea Bucuresti. Reprezentati viitorul tarii dumneavoastra si al marelui spatiu euroasiatic, ca spatiu al libertatii si cooperarii, progresului si modernitatii.
Nu sunteti si nu veti fi singuri in aceasta lume globalizata, strabatuta de magistrale ale informatiei si unde economiile nationale se vor integra pe trasee care strabat si leaga continente. Tara dumneavoastra va reprezenta fara indoiala un element de referinta in noua arhitectura a societatii mileniului III. Aceasta societate se construieste deja in zona Asiei Centrale si spre ea se indreapta interesul mediilor de afaceri internationale.
Ideea unei universitati euroasiatice imi pare un lucru absolut extraordinar. Locul ei era aici, la Astana, tocmai pentru ca aici se intrepatrund cele doua mari culturi ale Europei si Asiei, pe care, de fapt, se bazeaza civilizatia intregii lumii.
Universitatea Bucuresti, pe care o slujesc de trei decenii, s-a infiintat acum trei sute de ani, pe un program foarte indraznet la vremea aceea, care a facut posibila dezvoltarea sa asemenea unui pod intre civilizatia Vestului european si a Rasaritului european. Cel care a redactat acest proiect, un luminat print al acelor timpuri, isi facuse studiile la Constantinopole, luandu-si apoi doctoratul la Padova, in Italia. A fost un proiect benefic si acest precedent imi da certitudinea ca Universitatea din Astana isi va indeplini cu succes rolul de punte intre civilizatia europeana si cea asiatica. Este o sansa extraordinara pentru noul mileniu, al societatii globalizate.
Ca oameni obisnuiti sa raspunda intrebarilor si provocarilor, este firesc si obligatoriu sa ne intrebam: Ce globalizam? Numai pietele? Numai economia? Putem privi popoarele numai ca mase de producatori sau de consumatori? Raspunsul meu este, categoric, nu. Societatea postindustriala informationala va aduce noi valori in centrul educatiei si ele vor genera progresul si bunastarea prin creativitate, imaginatie si, mai ales, prin cultura.
Sunt sigur ca aceasta universitate-simbol a lumii de maine va juca un rol important si de aceea sunt mandru ca, incepand de astazi, fac parte din comunitatea academica a Universitatii Euroasiatice din Astana.

Summit-ul informal al Organizatiei de Cooperare Economica a Marii Negre isi propune intensificarea legaturilor intre organizatiile regionale de cooperare si intarirea edificiului securitatii pe continent.
Initiativa organizarii acestei reuniuni in ajunul Summit-ului Organizatiei pentru Securitate si Cooperare in Europa apartine distinsului om de stat si prieten, Presedintele Republicii Turcia, Excelenta Sa Süleyman Demirel. Regret sincer ca tara-gazda are de infruntat din nou consecintele dramatice ale unei catastrofe naturale si il rog pe Presedintele Demirel sa primeasca expresia profundei noastre compasiuni. Cu atat mai mult trebuie sa remarc ca ospitalitatea cu care am fost intampinati si de aceasta data merita din plin gratitudinea noastra.
Bilantul de pana acum al cooperarii multilaterale in zona Marii Negre este datator de speranta. Dupa semnarea Cartei Organizatiei de Cooperare Economica a Marii Negre la Yalta in iunie 1998, aceasta structura de cooperare regionala s-a afirmat ca un element important al demersurilor pentru edificarea unui climat de buna vecinatate si stabi-litate in Europa de Sud-Est. OCEMN si-a conturat pe plan international o prezenta specifica, notabila in acest sens fiind obtinerea, incepand cu 8 octombrie 1999, a statutului de observator la ONU.
Prin participarea la mesele de lucru 2 si 3 din cadrul Pactului de Stabilitate in Europa de Sud-Est, OCEMN isi va demonstra vocatia de a contribui, in cooperare cu alte structuri, la configurarea viitorului regiunii. Aceasta postura ne obliga la un efort suplimentar pentru a contura cu exactitate mesajul specific pe care OCEMN il poate promova in cadrul Pactului de Stabilitate.
In opinia mea, ideea de baza pe care o putem afirma pregnant prin intermediul OCEMN priveste caracterul indispensabil al cooperarii economice in asigurarea stabilitatii, securitatii si bunei vecinatati intre tari si popoare. In absenta unei dinamici economice sanatoase care sa conduca la prosperitate, institutiile democratice risca sa ramana fragile. Mizeria materiala, saracia extrema a unei insemnate parti a populatiei creeaza un climat favorabil propagarii discursurilor nationaliste, extremiste, a intolerantei, tensiunilor si conflictelor. Putem dezbate la nesfarsit pe tema respectarii drepturilor omului sau ale minoritatilor, dar nu vom putea obtine progrese durabile in aceasta directie in conditiile perpetuarii inapoierii economice.
Experienta ne demonstreaza ca, in plan intern, nu asistenta guvernamentala este calea cea mai eficace pentru depasirea saraciei, ci crearea conditiilor favorabile intreprinzatorilor si investitorilor si dezvoltarii economice intr-un sistem de piata libera. Nu de asistenta internationala au nevoie in primul rand tarile din regiune, ci de deschiderea pietelor, de incurajarea investitiilor internationale, de intarirea economiei de piata.
Integrarea economica regionala este de natura sa sporeasca atractivitatea pietelor noastre pentru investitorii din statele mai mult sau mai putin invecinate cu spatiul OCEMN. De asemenea, ea contribuie la intarirea climatului de cooperare si buna vecinatate in intreaga Europa. Pentru statele candidate la aderarea la Uniunea Europeana, integrarea economica regionala constituie o parte componenta a eforturilor de integrare europeana, iar nu un substitut al acesteia.
Romania se pronunta clar pentru crearea unei zone de comert liber  in intregul spatiu al Organizatiei de Cooperare Economica a Marii Negre. Acordurile bilaterale de liber schimb pe care Romania le-a incheiat cu Turcia si Bulgaria pot fi considerate drept pasi concreti in promovarea comertului liber in intregul spatiu OCEMN.
De cateva zile, mai exact de la 1 noiembrie 1999, Romania a intrat in Troica OCEMN, alaturi de Grecia si de Republica Moldova. In aceasta calitate, tarii mele ii revin responsabilitati sporite in continuarea procesului de structurare a organizatiei inceput acum un an si jumatate la Yalta si in concretizarea proiectelor comune pe care le-am aprobat pana acum. Suntem pe deplin constienti de aceste responsabilitati si speram sa le ducem la indeplinire pe baza relatiilor privilegiate pe care Romania le are cu Republica Moldova si cu Grecia si cu sprijinul celorlalte state membre.
Summit-ul OSCE pe care Istanbulul il va gazdui incepand de maine va decide asupra desemnarii Romaniei pentru presedintia in exercitiu a Organizatiei in anul 2001, situatie in care Romania va face parte din Troica OSCE inca de la inceputul anului 2000. In aceasta calitate, Romania va actiona pentru stabilirea unor relatii stranse intre OCEMN si OSCE in probleme de interes regional. Corelarea programelor organizatiei noastre cu actiunile OSCE in regiunea Marii Negre poate contribui la o gestiune mai buna in ambele sensuri.
La fel de necesara este definirea mai clara a complementaritatii dintre OCEMN si diferite alte forme de cooperare regionala, cum sunt Initiativa de Cooperare in Europa de Sud-Est (SEECI), Initiativa Mediteraneeana, Procesul de Cooperare in Sud-Estul Europei (SEECP), Procesul Royaumont si Pactul de Stabilitate si Reconstructie in Europa de  Sud-Est. Corelarea si complementaritatea programelor tuturor acestor organizatii trebuie sa asigure focalizarea actiunilor noastre asupra unor obiective precise cu maxima eficacitate. Paralelismele si lipsa de comunicare n-ar duce decat la risipirea energiilor si, cel mult, la unele rezolvari punctuale.
Romania va acorda si in viitor o atentie speciala participarii la activitatile si proiectele OCEMN, cu convingerea ca aceasta organizatie poate contribui in mod specific la promovarea spiritului european. Sunt incredintat ca orice investitie in programe si proiecte de dezvoltare in regiunea Marii Negre reprezinta o buna utilizare a traditiilor noastre de colaborare si, in acelasi timp, o investitie in viitorul stabilitatii, securitatii si pacii intregului continent european.

In urma cu trei ani, la Lisabona, am avut onoarea de a exprima dorinta ca Romania sa candideze pentru Presedintia OSCE in anul 2001 si de a constata ca aceasta propunere a fost  primita cu interes. Aveam in vedere importanta OSCE in sistemul organizatiilor internationale de securitate cu vocatie europeana, dar si faptul ca tara mea poate conferi acestui mandat un capital propriu de incredere si de experienta.
Sunt fericit ca astazi, la Istanbul, aceasta propunere a fost unanim aprobata si multumesc sincer, in numele Romaniei, tuturor statelor membre ale OSCE, pentru a-i fi atribuit presedintia organizatiei in anul 2001.
Prin principiile si prin obiectivele sale, cat si prin structura si prin activitatea sa, OSCE nu a incetat sa contribuie la progresul democratiei si al respectarii drepturilor omului, la securitatea continentului. Mai mult decat atat, OSCE si-a consolidat identitatea printr-o politica de prevenire a conflictelor, o politica a dialogului si a cooperarii, deschise nu numai statelor membre, dar si spatiilor invecinate. Aceasta va fi prin excelenta politica secolului urmator, asa cum o concepem noi, ca stat membru al OSCE si prin aceasta prisma vom actiona in noua noastra calitate de component al Troicii OSCE incepand cu 1 ianuarie 2000.
Prin dimensiunea sa transatlantica, prin angajamentele Statelor Unite ale Americii si ale Canadei de a sustine cooperarea si securitatea in Europa dincolo de cadrul specific al Alianta Nord-Atlantice, OSCE reuneste in jurul aceleiasi mese toti factorii interesati de securitatea spatiului european. Fiind singura organizatie euro-atlantica in care sunt membre toate statele Europei, OSCE s-a dovedit a fi un instrument eficace de constructie a unei culturi a dialogului si a colaborarii in Europa si a Europei cu lumea intreaga.
Pentru a da politicului o substanta durabila, avem aceasta datorie de a elabora impreuna o cultura politica care sa intemeieze noul secol pe certitudinea unei Europe care a respins definitiv orice logica a  razboiului. Ceea ce mai avem de facut este sa consolidam aceasta alta logica, a increderii reciproce, fara de care securitatea noastra comuna va fi mereu amenintata. Reunind marii actori atlantici, Federatia Rusa si toate tarile europene, OSCE ofera cadrul necesar dezvoltarii parteneriatului de idei si actiuni unanim avantajoase.
Vocatia preventiva a OSCE, asa cum a fost ea definita sub presedintia norvegiana a organizatiei, va constitui, fara indoiala, cheia de bolta a activitatii sale in viitorul imediat. Aceasta implica o complexitate crescanda a analizelor si a mijloacelor de actiune, o aprofundare a complementaritatii activitatilor sale si ale diferitelor organizatii regionale.
Crizele repetate din Sud-Estul Europei au aratat ca, din pacate, interventiile preventive punctuale nu sunt suficiente si ele trebuie inserate intr-un complex de actiuni pe termen lung, care sa ia in considerare ansamblul unei regiuni si ansamblul problemelor care o pot destabiliza – de la dificultatile economice la stereotipurile ancorate in mentalitati divergente, de la precaritatea cailor de comunicare la riscurile neconventionale de securitate.
Tara mea a fost beneficiara si in acelasi timp parte activa a procesului de consolidare a prestigiului si eficientei OSCE in ultimii ani. Iata de ce astazi sunt incredintat ca ea se poate implica deplin si responsabil in derularea actiunilor pe care Troica OSCE le va initia.
Dupa Summit-ul de la Lisabona din decembrie 1996, Romania n-a precupetit nici un efort pentru a dezvolta practicile bunei vecinatati, ale increderii si ale dialogului intre statele din regiune. Ea a dezvoltat, totodata, in plan intern, un parteneriat sincer si consistent al majoritatii romane cu minoritatile etnice. Acestea sunt reprezentate atat in Parlament, cat si la nivelul unui minister special conceput pentru a asigura conditiile de exercitare deplina a drepturilor lor. Uniunea Democratica a Maghiarilor din Romania, care a obtinut 6% din voturi in alegerile parlamentare, face parte din coalitia de guvernare, avand trei ministri si mai multi secretari de stat. In aceste zile se elaboreaza un program comprehensiv, destinat sa asigure integrarea sociala a romilor, inclusiv prin facilitati de scolarizare si calificare.
In plan extern, Romania a initiat si a sustinut incheierea unor acorduri trilaterale de cooperare cu tarile din zona invecinata in domeniile cele mai diverse, de la invatamant la lupta impotriva crimei organizate.
In acest domeniu al combaterii amenintarilor neconventionale la adresa securitatii europene, cooperarea dezvoltata in cadrul OSCE a fost extinsa si intensificata prin forme organizate de cooperare regionala in lupta impotriva criminalitatii transfrontaliere. Acesta reprezinta un domeniu esential al acordurilor incheiate de Romania cu Bulgaria, Turcia, Grecia, Ucraina si Republica Moldova.
Sustinuta de aceste state, Romania a propus crearea, la Bucuresti, sub egida Initiativei de Cooperare Sud-Est-Europeana (SEECI), lansate de Statele Unite, a unui centru regional destinat combaterii criminalitatii transfrontaliere. Am hotarat ca, in cadrul acestui centru, sa functioneze o unitate specializata pentru combaterea traficului de femei si copii. In acest sens consideram utila si o intensificare a actiunilor OSCE pentru construirea unei bariere solide impotriva extinderii oricaror forme de trafic de persoane si exploatare sexuala.
Ansamblul de politici bi- si tri-laterale au consacrat Romania ca un pol de stabilitate in regiune, contribuind astfel la transformarea Procesului de Cooperare in Sud-Estul Europei (SEECP) intr-un forum regional de consultare si armonizare a deciziilor, care si-a dovedit utilitatea in timpul crizei din Kosovo.
Prin activitatea sustinuta a organismelor de conducere executiva si a Adunarii Parlamentare a OSCE, ca voce eminamente democratica a organizatiei, prin capacitatea sa de parteneriat cu organizatiile neguvernamentale, precum si prin colaborarea cu organismele regionale, OSCE poate identifica riscurile majore, poate formula si pune in practica programe de intarire a increderii reciproce, atat in interiorul tarilor cu un grad ridicat de risc, cat si in zonele cu potential conflictual. Numai o asemenea perspectiva complexa permite o actiune concertata si o repartizare clara si utila a rolului fiecarei organizatii intr-un proces de anvergura. Adoptarea Cartei pentru Securitate Europeana va dota organizatia cu un nou instrument de coagulare care va spori capacitatea sa operationala.
Marea contributie a OSCE la arhitectura de securitate a Europei si a lumii va fi, fara indoiala, aceea a razboaielor care nu vor fi avut loc datorita crearii unor mecanisme democratice si de dialog, intaririi colaborarii cu societatea civila, diplomatiei preventive si asocierii in aceasta nobila actiune a tuturor actorilor spatiului euro-atlantic. Depasind vechile divizari, OSCE a reusit sa fundamenteze o noua cultura, a increderii si a dialogului.
Timp de decenii, OSCE a avut ca sarcina esentiala imblanzirea Razboiului Rece. Suntem acum in fata unei sarcini la fel de dificile, dar in alt fel: sa construim o pace calda, datatoare de speranta si lumina, asa cum este viata insasi, in esenta sa.

La scurt timp dupa Summit-ul Organizatiei pentru Securitate si Cooperare in Europa de la Istanbul, capitala Romaniei are privilegiul de a gazdui Reuniunea ministrilor Apararii din Europa de Sud-Est.
Este un eveniment a carui importanta depaseste cadrul strict al politicii zonale. Problematica propusa spre analiza si dezbatere, dar si experienta reuniunilor anterioare nu pot fi disociate de logica Summitului de la Istanbul, care a reconfirmat promovarea, in continuare, a politicii de cooperare, incredere si dialog intre toate statele europene in calitatea lor de membre ale OSCE.
Intarirea si extinderea stabilitatii in Europa de Sud-Est, realizarea unei paci durabile bazate pe respectarea granitelor statale si a drepturilor omului, pe libertate si democratie sunt obiective prioritare ale politicilor regionale si europene. Insasi realitatea ultimului an a demonstrat ca securitatea pe continent a fost si va continua sa fie amenintata daca edificiul unitatii nu va fi cimentat acum prin integrarea Europei de Sud-Est in conceptul si institutiile Europei Unite a mileniului trei.
Experienta de pana acum a cooperarii continentale si regionale in problemele de securitate a evidentiat ca securitatea unui stat nu poate fi, nicicum, disociata de securitatea vecinilor sai. Tocmai din acest motiv este necesar sa ne intalnim ori de cate ori este nevoie, sa analizam si sa proiectam liniile de conduita ulterioare, avand convingerea ca de atitudinea si de actiunile noastre depind atat viitorul statelor noastre, cat si securitatea intregii Europe.
Securitatea zonei si interesele de securitate ale statelor din regiune, implicit ale Romaniei, sunt legate de pozitia geostrategica a Europei de Sud-Est, situata la confluenta unor arii geografice majore, purtatoare de tensiuni latente sau deschise. In ultimul deceniu, in aceasta regiune s-au nascut noi state democratice, dar au avut loc patru razboaie, platite cu sute de mii de vieti omenesti. Sta in puterea noastra, a actualei generatii de oameni de stat si responsabili militari, sa actionam astfel pentru ca „Balcanii” si „balcanizarea” sa capete alte conotatii, exclusiv pozitive, in sensul asteptat si dorit de popoarele din regiune. Rezolvarea in contextul cooperarii regionale a multora din problemele economice, etnice, confesionale si sociale existente in statele din Europa de Sud-Est poate oferi garantii de securitate colectiva, atat in zona, cat si pe continent.
Indeplinirea obiectivelor propuse in aceasta reuniune ar putea constitui un catalizator, in sensul armonizarii intereselor nationale, pentru ca toate statele din acest spatiu geografic sa contribuie la combaterea oricaror riscuri la adresa securitatii. Riscul tensiunilor si al conflictelor mocnite, amplificandu-se in timp, ar putea avea din nou consecinte grave. Cooperarea regionala intre tarile situate in acest spatiu, precum si intre ele si statele membre ale Organizatiei Tratatului Atlanticului de Nord constituie nu numai o modalitate de asigurare a securitatii si stabilitatii zonale, ci si un exercitiu util in procesul pregatirii lor pentru aderarea la NATO.
Romania confera cooperarii regionale valente hotaratoare, nu doar in rezolvarea propriei problematici a securitatii nationale, ci si in realizarea obiectivului fundamental al politicii sale externe: integrarea in structurile de securitate europene si euro-atlantice.
Cunoasteti, desigur, ca in ultimii trei ani am abordat un nou tip de relatii de cooperare cu vecinii, in logica parteneriatului. Aceste relatii au fost amplificate intr-o noua viziune, de complementaritate, prin sistemul acordurilor trilaterale. Astfel am creat in jurul Romaniei o „plasa de siguranta” a cordialitatii.
Romania a dovedit ca este un factor benefic de securitate in regiune, un stat pe care se poate conta, consolidandu-si un rol specific de dialog si mediere atat in Sud-Estul Europei, cat si in spatiul centraleuropean invecinat Estului.
Romania acorda prioritate absoluta grabirii procesului de integrare in NATO si UE avand convingerea ca acestea sunt singurele solutii reale de asigurare durabila a securitatii sale. In momentele cruciale din aceasta perioada, ne-am reafirmat, fara vorbe sau declaratii de circumstanta, atasamentul definitiv si inscrierea ireversibila in sistemul de valori europene. Am incredere ca Summit-ul de la Helsinki al Uniunii Europene va decide inceperea negocierilor cu tara noastra si celelalte state candidate din zona.
Aceasta reuniune dedicata problemelor de securitate si cooperare dintr-o zona istorica de veche civilizatie a Europei nu poate fi doar un prilej de clarificari in plan militar. Ea poate fi un examen si un exercitiu pentru o reconciliere a intregului spatiu european, propunand  solutii pentru o integrare deplina si durabila a statelor din Europa de Sud-Est in structurile institutionalizate si consacrate ale democratiilor occidentale.
Oferta Europei de Sud-Est are o temelie extrem de solida. Dincolo de o incontestabila contributie la istoria culturii si a civilizatiei specifice Europei de Sud-Est si la configurarea identitatii europene a intregului continent, statele democratice din zona sunt astazi in masura sa vina cu oferte politice si economice consistente. In acest context integrarea statelor candidate din regiune in structurile europene si euro-atlantice inseamna o solutie benefica pentru fiecare dintre tarile angajate in procesul de constructie si consolidare a lumii de maine, fie ele situate intr-o parte sau alta a batranului nostru continent.

De multe ori, participand la manifestari simbolice, uitam tocmai sensul profund a ceea ce aniversam. Aceasta manifestare la care participam acum incearca sa ne readuca in minte momentul prezentarii credentialelor de catre delegatii din Transilvania, din Banat, din Crisana, din Maramures, precum si din Tara Romaneasca si Moldova, veniti la Alba Iulia in 1918.
In fond, ce au insemnat aceste credentiale, documente care sunt pastrate cu pioasa grija chiar in acest muzeu? Ce inseamna aceste inscrisuri? Poate putini stiu si poate pe putini ii mai intereseaza cu adevarat. Ele contin semnaturile unor tarani, muncitori, intelectuali ai poporului roman care aveau incredere si isi exprimau increderea in cei care urmau sa-i reprezinte si in ceea ce urmau sa consfiinteasca: unirea intr-o singura tara a romanilor care traisera despartiti de hotare si stapaniri straine. Conducatorii lor au urmat cu sfintenie acest mesaj al credentialelor.
Sensul acestui demers ramane si azi la fel de profund. Conteaza, desigur, si rezultatul, faptul ca traim intr-o tara independenta, a carei suveranitate nu o mai pune nimeni in discutie. Conteaza si calea. Si aceasta cale, daca o urmam, poate asigura viitorul si demnitatea noastra ca romani. Increderea si credinta ne-au facut sa dainuim peste veacuri.
In 1918, in urma cu 81 de ani, romanii au avut incredere in reprezentantii lor. In acelasi timp, prin mesajul pe care l-au transmis celor care reprezentau minoritatile din Transilvania, in special ungurilor, nemtilor, dar si celorlalte minoritati din diferite zone ale Banatului, ei le-au dat incredere ca vor trai intr-o tara care le va respecta drepturile. Au avut incredere unii in altii si s-au respectat unii pe altii.
Acel moment de implinire, din 1 Decembrie 1918, venea dupa un razboi in care pierisera sute de mii de romani, de multe ori pentru ca nu erau bine inarmati si echipati. Era un moment in care lumea traia extrem de greu dupa un razboi pustiitor. Erau atunci multa suferinta, multa mizerie, multa nenorocire. Clasa politica fusese dezbinata – doi ani ii trebuise ca sa ia o hotarare de partea cui sa lupte. Situatia s-a mentinut chiar si in timpul razboiului, cu consecinte dramatice. Si, totusi, in acele conditii grele, economice si sociale, in care nimeni nu a putut da asigurari ca unirea se va realiza si va fi consfintita mai tarziu de catre marile puteri, romanii au avut incredere.
Suntem la 81 de ani de la acel eveniment si nu cred ca avem cu ce sa ne mandrim prin felul in care, la Alba Iulia, s-a sarbatorit astazi Ziua Nationala. Am dovedit inca o data ca suntem stapaniti de patimi pe care nu le putem depasi, ca suntem dezbinati, ca, in locul respectului, punem, de multe ori, violenta sau chiar ura si ca, in locul unirii, preferam dezbinarea.
Este greu de inteles de ce, cand traim intr-o tara democratica, in care, timp de 364 de zile pe an, oricine poate exprima orice, oricand si aproape oricum, alegem Ziua Nationala pentru a da frau unor patimi politice. Oare trei ani nu au fost de ajuns? Oare inca un an nu va fi de ajuns? Trebuia ca si Ziua Nationala sa fie transformata in acest teatru grotesc, in care, pe langa adversitatea unora impotriva altora, s-a gasit cu cale sa nu se respecte nici slujba religioasa si nici momentul depunerii juramantului de catre tinerii militari? Pana unde impingem aceasta lipsa de incredere? Ea poate sa fie inteleasa in ceea ce priveste conducerea statului. Dar si Armata, si Biserica, si celelalte institutii tre-buie sa faca obiectul contestarilor galagioase, chiar de Ziua Nationala?
Suntem intr-un moment in care idealurile, pentru care au luptat cei din 1918, pentru care si-au varsat sangele si pentru care s-au unit, sunt garantate mai deplin ca oricand in istoria poporului roman. Niciodata statul roman nu a avut mai asigurata independenta, suveranitatea si integritatea teritoriului sau, care acum sunt aparate de marile puteri ale lumii si prin parteneriatul cu NATO. Nici un stat, nici o forta din lume nu mai pun in discutie independenta, suveranitatea, integritatea si unitatea Romaniei. Oare acest lucru nu conteaza? Nu conteaza in nici un fel? Ceea ce a avut valoare acum 81 de ani, astazi nu mai are nici un fel de valoare?
Am cercetat cu atentie documentele de atunci si am inteles ca acei oameni, sfasiati de lipsuri si de razboi, nu-si puneau problema bunastarii sau, in nici un caz, nu o considerau prioritara. Aveau alte idealuri. Astazi chiar nu mai avem nici un fel de ideal? Astazi, cand avem sansa ca, dupa marele eveniment din 1 Decembrie 1918, sa putem trai un alt eveniment, integrarea europeana, pe care au visat-o toate mintile luminate ale romanilor incepand din 1848. Oare cum ne pregatim noi pentru a realiza acest al doilea vis al romanilor, visul de a fi recunoscuti drept o natiune europeana mandra, demna si respectata? Poti sa fii res-pectat de altii daca tu nu respecti nimic in propria ta tara? Poti sa fii respectat daca nu te respecti chiar pe tine insuti? Daca, chiar de Ziua Nationala, nu reusesti sa dai cel mai mic semn de respect, care inseam-na cel putin o liniste demna?
Sper ca multi romani vor medita – si este momentul sa o faca – la ceea ce s-a intamplat astazi. Nu este prima data. Dupa ce romanii, cu mare demnitate, si-au cucerit singuri eliberarea de sub o dictatura cumplita si au realizat acea extraordinara unitate in zilele de 21-22 decembrie 1989, la numai un an de zile, in 1990, Alba Iulia, simbolul unitatii romanesti, a fost, ca si astazi, teatrul unor contestari violente si rusinoase.
Am reusit sa depasim acea jalnica tentativa de instaurare a dictaturii majoritatii prin manipulare si violenta si sa ne ridicam in ochii Europei si ai lumii care astazi cinstesc in Romania o tara demna, o tara stabila, o tara pe care ei o respecta. Mai ramane sa ne mai respectam si noi, pe noi insine si sa intelegem ca ura nu va fi niciodata un material din care sa se poata construi ceva.
Nimic nu se poate construi prin ura. Se poate darama din ura, dar de construit nu se poate. Si sta numai in puterea noastra ca, din nou, la sfarsitul acestui secol si mileniu, sa redescoperim ceea ce am descoperit rareori in lunga noastra istorie: unirea pe care o cinstim astazi.

Marea Unire, pe care o aniversam astazi ca Zi Nationala, a fost, inainte de toate, o Mare Constructie. O lucrare care a cerut credinta, jertfa si consecventa. La ea au luat parte carturari si tarani, preoti si militari, oameni politici si oameni de afaceri care in viata de fiecare zi aveau interese diferite, dar care, in momente de cumpana, se regaseau in spatiul aceleiasi limbi, al aceleiasi culturi, al aceluiasi sistem de valori.
Romanii se apropie astazi de finele unui secol care i-a adunat in mare majoritate intre hotarele aceluiasi stat, pentru a construi si pentru a suferi impreuna. Mai bine de jumatate din anii acestui secol au insemnat pentru noi fie razboaie, fie dictaturi. Si intr-un caz si in altul am avut de a face cu sacrificii umane, cu distrugeri materiale de neinlocuit si cu punerea in pericol a unor valori traditionale, care ne definesc de mult timp.
Acum, la 10 ani de la prabusirea comunismului, partea plina a paharului, pe care se cuvine sa-l ridicam la sarbatori, poate fi observata, daca dam dovada de buna credinta.
Descentralizarea administratiei publice, restituirea terenurilor agricole, privatizarea intreprinderilor de stat, reforma justitiei, a invata-mantului si a armatei, modernizarea sistemului fiscal si revizuirea regimului de pensii sunt numai cateva dintre picaturile acestei parti. La ele trebuie adaugata fermitatea si constanta cu care Romania actioneaza si va actiona in continuare pentru a se integra in NATO si in Uniunea Europeana. Oferind fapte, am obtinut fapte. Independenta, suveranitatea, unitatea si pacea noastra nu sunt puse in discutie. Toate acestea au fost posibile pentru ca oameni, cu idei sau interese de multe ori diferite, si-au dat mana in momente de cumpana sau in situatii dificile.
Participam din nou la o constructie care are nevoie de noi toti. La fel ca acum 81 de ani, implinirile noastre sunt rezultatul unitatii, asa cum neimplinirile, partea goala a paharului despre care vorbeam, sunt mai ales consecinta momentelor in care nu am reusit sa ne intelegem. Iata de ce cred ca exemplul din decembrie 1918, al unitatii nationale obtinute prin unitate de actiune si vointa, este astazi mai actual ca niciodata.
In aceasta zi de sarbatoare vreau sa multumesc tuturor prietenilor Romaniei pentru sprijinul si increderea pe care ni le-au acordat in acesti ani grei. Si doresc sa multumesc cetatenilor Romaniei care au stiut sa treaca peste momente dificile, peste clipe de disperare si neincredere.
Cred ca in zile ca aceasta suntem cu totii datori sa ne gandim, in primul rand, la ceea ce ne uneste. Vom vedea atunci ca ceea ce ne desparte este mult prea putin important, nu numai la nivelul unei istorii, ci si la nivelul unei vieti.

Regimul constitutional nu este sinonim cu o simpla si formala afirmare de principii. El inseamna mult mai mult. Si anume instituirea si dezvoltarea acelor institutii publice capabile sa asigure si sa garanteze legitimitatea actului politic, legitimitatea normei juridice, domnia legii in activitatea intregii administratii, moralitatea justitiei, promovarea interesului public ca interes al simplului cetatean, cat si al societatii civile in ansamblul ei. Cheia de bolta a unui astfel de regim o constituie drepturile si libertatile omului, in universalismul lor, in solidaritatea sociala pe care exercitiul acestora trebuie sa o dezvolte. Iar institutiile si autoritatile publice sunt actorii care impun realizarea lor.
La baza reformei statului si societatii romanesti au stat legile adoptate si promulgate in spiritul si cu respectarea prevederilor inscrise in Constitutia din 1991. Ele le completeaza sau le inlocuiesc pe cele anterioare, urmaresc sa stimuleze viata economica, sociala si politica, sa asigure in mod real siguranta cetateanului, a proprietatii si a cadrului democratic de lupta politica.
O sarcina deosebita revine puterii legiuitoare, o activitate dificila are Executivul in punerea in aplicare a legilor, o laborioasa activitate revine Curtii Constitutionale, care vegheaza asupra respectarii suprematiei Constitutiei.
Incheiem, curand, un an deosebit sub aspectul promulgarii unor legi cu impact important in consolidarea institutiilor democratice ale tarii, precum Legea pentru prevenirea si sanctionarea spalarii banilor, Legea privind controlul fiscal, Legea privind unele masuri pentru accelerarea reformei economice, Legea privind responsabilitatea ministeriala si Legea privind solutionarea conflictelor de munca.
Vointa  de a ne desparti, transant, de trecutul comunist, nu doar in plan politic si economic, ci si mental, si-a gasit expresia in Legea privind accesul la propriul dosar si deconspirarea Securitatii ca politie politica.
Astazi am promulgat si alte patru legi mult asteptate: Legea privind creditul ipotecar pentru investitii imobiliare, Legea privind acordarea de credite bancare pentru studentii din invatamantul de stat si particular, Legea privind exercitarea initiativei legislative de catre cetateni, si, in fine, Legea functionarului public. Sper ca statutul acestora sa raspunda asteptarilor populatiei iar incetineala si dezinteresul birocratiei functionaresti in relatia cu cetatenii sa fie inlocuite prin eficienta si solicitudine.
A crea legi noi la timpuri noi nu este o sarcina usoara, mai ales cand legea noua trebuie sa repare o veche si grava nedreptate. Nu doar istoria, ci si prezentul ne demonstreaza ca proprietatea privata este pivotul adevaratei dezvoltari democratice. Pentru ca libertatea se fundamenteaza pe proprietate, pe garantarea deplina a acesteia, restituirea bunurilor confiscate de regimul comunist nu mai poate fi amanata.
Curtii Constitutionale ii revine rolul de a veghea la asigurarea constitutionalitatii legilor. Curtea Constitutionala isi realizeaza cu demnitate si cu profesionalism inalta autoritate publica cu care este investita. Curtea Constitutionala este vocea Constitutiei si cuvantul ei devine, pot spune, norma constitutionala. Am convingerea ca, si pe viitor, Curtea Constitutionala va avea o influenta benefica asupra vietii noastre publice.
Sunt convins ca Romania va deveni stat membru cu drepturi depline al Uniunii Europene. Pe parcursul acestui drum va fi nevoie de o autoevaluare a legilor noastre de pana acum, de o gandire legislativa din ce in ce mai consecventa cu principiile si valorile europene. Iar Curtea Constitutionala va fi unul din factorii morali si jurisdictionali care va asigura, si sub acest aspect, consonanta noastra cu spiritul politic-constitutional european.
La aniversarea Zilei Constitutiei este prezent si presedintele Curtii Constitutionale a Republicii Moldova. Vad in aceasta prezenta un semn al consolidarii unui spatiu juridic comun intre cele doua state-surori, cu valori si principii juridice comune, in cadrul mai larg al unui spirit juridic european. Suntem cu atat mai aproape, mai uniti, cu cat cetatenii celor doua state sunt mai liberi si cu cat Curtile noastre Constitutionale vor sustine, prin jurisprudenta lor, institutiile democratice.
Un rol cu totul diferit, dar la fel de important il au mijloacele de informare in masa, prin intermediul carora se semnaleaza opiniei publice dar si autoritatilor cazurile in care drepturile si libertatile cetatenilor sunt incalcate. Dreptul la libera informare, prevazut in Constitutie, reprezinta, in acelasi timp, unul dintre cele mai eficiente mecanisme de autoaparare cu care a fost inzestrata Legea fundamentala.
Atasamentul societatii civile fata de valorile Constitutiei este real si el impune tuturor institutiilor statului din domeniul legislativ, judecatoresc si executiv sa-si utilizeze fortele si energiile in sensul dorit de cetateni, iar orice abatere de la spiritul si litera legii sa fie sanctionata cu promptitudine. Numai astfel se va putea consolida increderea populatiei in institutiile democratice, pentru ca doar respectand propria lor misiune, definita prin Constitutie, aceste institutii pot dovedi ca respecta vointa si interesele fundamentale ale cetatenilor.
Constitutia noastra este un instrument juridic si politic de realizare a statului de drept. Important este sa manifestam vointa responsabila de a intari regimul nostru constitutional, de a da eficacitate legilor, politicii executive, de a asigura independenta justitiei si de a face astfel ca institutiile noastre publice sa descopere, din ce in ce mai mult, omul, cetateanul, ca suveran.

Ma adresez acum tuturor cetatenilor tarii noastre pentru ca, in urma deciziei Uniunii Europene de a invita Romania la negocieri de aderare, incepand de maine vom pasi intr-o noua etapa a istoriei noastre, o etapa a dezvoltarii durabile si a perspectivelor sigure de viitor. De aceea, cred ca este bine sa ne sfatuim si sa cadem de acord cu privire la acest viitor pe care sa-l construim impreuna.
Acum trei ani am promis ca vom realiza progrese semnificative in integrarea Romaniei in structurile europene si euro-atlantice. Dupa trei ani de eforturi extraordinare, am reusit sa facem un pas decisiv pentru integrarea Romaniei in lumea prospera si stabila a Europei democratice. Ancorarea Romaniei in marea familie democratica a Uniunii Europene este acum o realitate. Avem un drum deschis si sigur catre implinirea celui mai important proiect istoric al romanilor, acela de a progresa impreuna cu tarile Europei democratice. Si mai avem ceva: avem dovada ca eforturile tuturor si privatiunile pe care le suporta o mare parte a populatiei nu sunt sacrificii inutile.
In interventiile mele de pana acum, am multumit poporului roman pentru acest extraordinar efort de a investi in propriul viitor. Se cuvine acum sa multumesc si celor care au contribuit direct la acest succes: parlamentelor care s-au succedat din 1990 pana azi, pentru marele efort de armonizare legislativa; fostului presedinte al Romaniei, domnul Ion Iliescu, pentru initierea primului consens politic in directia integrarii europene, prin Declaratia de la Snagov; guvernelor Petre Roman, Theodor Stolojan, Nicolae Vacaroiu, Victor Ciorbea si Radu Vasile, pentru gestionarea procesului de pregatire a tarii in perspectiva aderarii la Uniunea Europeana; si, in fine, dar nu in ultimul rand, diplomatilor si expertilor care au reprezentat convingator Romania in raporturile sale cu Uniunea Europeana.
Succesul de la Helsinki a fost posibil datorita unui amplu demers de politica externa ferm orientata catre Vest. Integrarea europeana este insa mai ales un proces intern – este chiar procesul de modernizare globala a societatii romanesti. Pentru a ne putea concentra asupra acestei etape decisive, se cuvine inainte de toate sa raspundem clar la cateva intrebari: Ce este Uniunea Europeana? Ce vrem noi de la Uniunea Europeana? Ce vrea Uniunea Europeana de la noi? Ce ne poate oferi Uniunea Europeana, acum si in perspectiva? Si, in fine, ce trebuie sa facem noi acum.
Nu am de gand sa dau definitii tehnice. Subliniez doar ca Uniunea Europeana este o uniune politica de 15 tari, cele mai dezvoltate si mai prospere ale Europei, care se bazeaza pe democratie si pe respectarea drepturilor fiecarui om, care a creat o piata comuna si politici comune de dezvoltare, asigurand astfel un progres armonios al societatii si al economiei in intreg spatiul comunitar. De aceea, acest spatiu a devenit unul de cooperare si nu de confruntare, un spatiu de pace durabila si de stabilitate care consolideaza tot ceea ce oamenii isi doresc: democratie, prosperitate si securitate.
Romania voieste sa faca parte din acest spatiu si sa fie sustinuta in eforturile ei de a se apropia de inaltele standarde de viata si civilizatie pe care Uniunea a reusit sa le atinga.
Uniunea Europeana doreste sa ne ajute sa progresam si asteapta din partea noastra sa ne stabilim prioritatile economice si politice in asa fel incat sa parcurgem cu succes drumul de la starea actuala la nivelul tarilor membre din Uniune. Mai simplu spus, Uniunea Europeana vrea de la noi exact ceea ce noi insine ne dorim.
In perspectiva, Uniunea Europeana ne ofera calitatea de membru cu drepturi depline al acestei comunitati de tari libere, suverane si prospere; ne ofera siguranta, buna intelegere si pace. Acum, imediat, Uniunea ne ofera sprijinul ei, prin fonduri importante, nerambursabile. Nu este vorba, deci, de imprumuturi care sa impovareze tara in viitor, ci de bani care ne sunt dati pentru a dezvolta acele programe care ne apropie de nivelul de productivitate si de bunastare din Occident.
Trebuie sa ne stabilim foarte clar prioritatile si sa stabilim o strategie de dezvoltare pe urmatorii cinci ani.
Aceasta strategie trebuie sa fie elaborata, dezbatuta, cunoscuta si acceptata de toti: de specialisti si de fortele politice din coalitia de guvernare si din opozitie, de organismele internationale care ne sustin dezvoltarea, dar, inainte de toate, de cetatenii Romaniei.
Aceasta strategie trebuie sa ne spuna ce vom dezvolta anume in anii urmatori, pentru ca tinerii, intreprinzatorii, somerii care se recalifica sa stie clar in ce directie sa se pregateasca mai bine; pentru ca toti cetatenii sa inteleaga incotro ne indreptam, cu ce costuri si cu ce beneficii. Va trebui sa avem un plan de dezvoltare a infrastructurilor, care sunt o conditie a progresului si a legaturii noaste cu spatiul european si care pot absorbi o mare parte a persoanelor neocupate, cu calificari diferite. Va trebui sa proiectam directii de dezvoltare care sa fructifice resursele umane de inalta calificare de care tara noastra dispune, care sa dea o perspectiva certa invatamantului, cercetarii stiintifice si modernizarii reale a tarii. Comisia constituita recent la propunerea Uniunii Europene trebuie sa devina operanta imediat si sa ofere intr-un termen scurt o asemenea perspectiva.
Este insa necesar, pentru a imprima actiunilor guvernamentale o noua dinamica, sa se elaboreze si un program pentru anul 2000, mai bine zis pentru urmatoarele 11 luni. Un program realist si serios, care sa evite orice improvizatie si sa raspunda unor imperative imediate ale situatiei interne. Trebuie sa inventariem toate resursele actuale si toate resursele suplimentare care pot fi mobilizate pentru a dispune de o baza realista pentru actiuni concrete care sa duca la imbunatatirea vietii oamenilor.
Este nevoie de o protectie sporita pentru cei aflati in dificultate: copiii institutionalizati, copiii strazii, familii numeroase, pensionari, someri. Este nevoie de sustinerea mai clara a educatiei si sanatatii publice. Este nevoie de o politica a impozitelor care sa sustina dezvoltarea, sa fie simpla si stabila, pentru a permite intreprinzatorilor sa-si duca proiectele la bun sfarsit; este nevoie de actiuni ferme care sa asigure colectarea taxelor si dezvaluirea economiei subterane. Este nevoie de o politica consecventa de garantare a proprietatii private si a dezvoltarii acesteia.
Acestea sunt problemele-cheie in administratia centrala, dar si in cea locala. Este neaparat necesar ca instrumentele autonomiei administrative sa fie bine gestionate si eficient folosite. Este nevoie de disciplina, de energie si de coerenta. Ministrii si ministerele si-au indeplinit in general obligatiile, nu se poate spune ca nu au existat specialisti sau ca acestia nu au vrut sa lucreze; ceea ce a lipsit, si nu mai poate continua asa, este coordonarea acestor eforturi. A lipsit o buna organizare. Guvernul trebuie sa fie condus si coordonat astfel incat programele sa fie indeplinite etapa cu etapa, promisiunile care se fac sa fie asumate cu seriozitate si respectate cu consecventa. Seriozitatea, coerenta si responsabilitatea sunt indispensabile unei etape atat de complexe ca aceea in care am intrat.
Avem de realizat, in acelasi timp, cateva mari obiective nationale: dintre acestea, ridicarea nivelului de trai si progresul civilizatiei in Romania sunt obiectivul nostru fundamental. Avem nevoie de toate energiile noastre pentru a-l realiza. De aceea, este extrem de important sa dam dovada de unitate si de solidaritate.
Coalitia care se afla la guvernare trebuie sa fie mai unita decat oricand, Puterea si Opozitia trebuie sa gaseasca terenul comun al bunei intelegeri in numele interesului national, clasa politica trebuie sa recastige increderea si sprijinul cetatenilor, prin transparenta, seriozitate si claritate.
Putem pasi in anul 2000 cu increderea ca progresam spre o noua Romanie, o Romanie moderna, prospera si demna. Sunt convins ca avem si vointa, si forta, si inteligenta de a cladi impreuna aceasta Romanie.

Decernarea Diplomei aniversare si a Medaliei de aur “10 ani de la Revolutia Romana Anticomunista din decembrie 1989” unor orase-martir inseamna, inainte de toate, un omagiu sincer si un gest de reala solidaritate cu lupta si cu idealurile martirilor nostri.
Timisoara, Sibiu, Arad, Brasov, Braila, Buzau, Targoviste, Cluj-Napoca sau Bucuresti nu inseamna si nu au fost niciodata doar niste tablite indicatoare sau un numar de strazi si de imobile. Orasele traiesc prin oameni, oameni care dau viata ideilor, oameni care misca istoria.
S-a spus mereu ca, atunci, in decembrie ‘89, romanii care s-au revoltat impotriva dictaturii au avut curaj. Sigur ca, in primul rand, au avut curaj. Insa, dincolo de curaj, a mai fost ceva. In spatele curajului a stat responsabilitatea pentru viitorul tarii. Gandul unui altceva, care sa nu fie doar o negare a anilor de dictatura comunista, ci si o noua constructie care sa deschida portile Romaniei spre un viitor european.
Este suficient sa ne imaginam acum, la sfarsitul lui 1999, cum ar fi aratat Romania daca dictatura supravietuia, inconjurata de vecinii de astazi si de lumea de astazi. De aceea, dupa zece ani, responsabilitatea si curajul raman cuvintele-cheie ale societatii romanesti. Avem nevoie astazi, la fel de mult ca acum zece ani, de curaj si de responsabilitate ca sa invingem inertia, coruptia, birocratia, suspiciunile si defetismul.
Acum zece ani s-au deschis larg portile spre libertate, dar, din pacate, nu s-au facut destui pasi hotarati dincolo de aceste porti.
Societatea civila, ca si economia de piata, au astazi un cadru legislativ clar si temeinic. Dar si societatea civila, si economia de piata au nevoie de oameni pentru a functiona. Au nevoie de oameni curajosi si responsabili, la fel ca in decembrie 1989.
Omagierea de astazi dobandeste astfel, in afara gandului pios indreptat spre jerta eroilor, semnificatia unei datorii: noi, romanii anului 1999, trebuie sa depasim un prag critic. Sa spunem: Ajunge! Ajunge cu neincrederea in propriile noastre forte, ajunge cu lipsa de fermitate si de eficienta a celor desemnati sa dea incredere si sa actioneze in sensul indeplinirii reale a sperantelor noastre. Situatia tarii nu se pune astazi in termenii unui pesimism mioritic si nici in cei ai unui optimism patriotard. Ca si eroii din decembrie ‘89, trebuie sa avem un tel si o credinta, sa luptam cu hotarare, responsabilitate si curaj pentru atingerea lor.
Sunt constient ca niciodata nu vom putea alina durerea familiilor celor cazuti in zilele Revolutiei, ca foarte putin putem alina durerea celor raniti, de multe ori tratati cu neintelegere si uitare. N-am stiut si nu stim, de cele mai multe ori, sa ne cinstim cum se cuvine eroii. Nu am stiut intotdeauna sa alinam ranile din sufletele celor care au crezut in ceva, au luptat pentru idealul lor si apoi s-au trezit intr-o lume prea interesata de alte probleme, prea cruda pentru a le mai fi recunoscatoare. Sunt de asemenea constient ca multe dintre intrebarile acelor zile stau inca fara raspuns, cu toate eforturile care s-au facut pentru descalcirea evenimentelor tragice din orasele dumneavoasta.
Idealul pentru care s-au ridicat eroii, spiritul Timisoarei, spiritul ei din 21 decembrie din Piata Universitatii si al celor din celelalte orase-martir, acel spirit al libertatii si al responsabilitatii trebuie sa ne determine noua, tuturor, mersul inainte. Si celor care sovaie, si celor care nu se mai simt in stare, si celor care se opun oricarei schimbari in viata lor.
In decembrie 1989, eroii si orasele-martir au castigat libertatea. Acum, dupa zece ani in care am strabatut o tranzitie dura, nedreapta uneori si de multe ori cenusie, avem in fata un drum catre o viata mai buna. Nu avem voie sa sovaim pe acest drum, sa inecam speranta in dispute politice sterile, in interese meschine. Pentru ca altfel nu vom merita sa ne uitam in ochii celor care au luptat atunci si nici sa vorbim despre eroii acelor zile.
Drumul Romaniei catre viitorul pe care il merita, dupa o lunga istorie marcata de suferinte, de nedreptati si de sacrificii, este deschis. Stim ca nu va fi usor. De aceea, acum, mai mult ca oricand, avem nevoie de determinarea, de curajul si viziunea pe care au avut-o in 1989 cetatenii oraselor-martir.

Prin votul de incredere acordat ieri de Parlament Guvernului condus de domnul prim-ministru Mugur Isarescu si programului sau, Romania are un Executiv pregatit sa raspunda marilor probleme economice si sociale ale tarii si sa sustina procesul complex de negociere pentru aderarea la Uniunea Europeana.
Se cuvine sa multumesc tuturor celor care au facut posibila incheierea crizei care a precedat formarea noului Guvern si, in primul rand, partidelor din arcul guvernamental care au dovedit ca inteleg prioritatea interesului national. Intr-un moment in care Romania avea nevoie de un exemplu de solidaritate, coalitia s-a comportat coerent si unitar. Multumesc, de asemenea, tuturor celorlalte partide reprezentate in Parlament care au participat la consultarile de la Cotroceni, parlamentarilor independenti si grupului minoritatilor nationale care au votat Guvernul cu convingerea ca aceasta este cea mai buna solutie pentru tara.
Competenta si abilitatea manageriala i-au adus Guvernatoului Bancii Nationale o binemeritata apreciere publica si, pe acest fond, o larga sustinere politica in noua sa calitate de prim-ministru. Pentru toate acestea si pentru decizia de a prelua guvernarea intr-un moment crucial al destinului nostru national, domnule prim-ministru Isarescu, va felicit si va urez succes.
Este momentul sa luam in considerare conditiile dificile cu care s-a confruntat vechiul Guvern si, in acest context, trebuie sa apreciem cu onestitate munca pe care a depus-o. Multumesc primului ministru Radu Vasile pentru eforturile pe care le-a facut. Apreciez si multumesc in mod deosebit domnilor ministri Andrei Plesu si Alexandru Athanasiu care, in conformitate cu optiunile personale, nu vor mai face parte din Guvern, pentru rezultatele obtinute de ministerele pe care le-au condus cu excelenta.
Nascut in pragul unui an nou, care schimba prefixul cronologiilor si poate crea probleme chiar computerelor, noul Guvern este menit el insusi sa faca fata unor situatii cu totul noi.
Pentru prima data Guvernul nu va avea de gestionat numai penurii si crize, ci si resurse si asistenta. Aceasta inseamna o responsabilitate in plus, pentru ca, in anul 2000, Romania se va afla in fata unei sanse pe care nu o poate rata. Sunteti Guvernul care va incepe negocierile de aderare la Uniunea Europeana; Guvernul care va beneficia de programe si fonduri suplimentare acordate Romaniei in calitatea sa de parte la acest proces de integrare; Guvernul care va trebui sa asigure cresterea economica si reducerea inflatiei.
Cineva spunea ca un sfat este raspunsul la o intrebare al carui raspuns il stim, desi am prefera sa nu-l fi stiut. Eu nu o sa va dau un astfel de sfat. Doresc sa va spun doar cateva cuvinte in legatura cu ceea ce va asteapta.
Va asteapta o tara care doreste cat se poate de legitim rezolvarea problemelor ei. Rezultatele muncii dumneavoastra sunt asteptate de 23 de milioane de romani care vor un prezent mai prosper si un viitor mai sigur. In buna parte dispuneti de conditii favorabile pentru ca exista parghiile necesare ca statul sa functioneze in folosul cetateanului care il sustine prin impozite si taxe. Dar, in acest moment, asa cum toti simtim, acest mecanism nu functioneaza asa cum trebuie.
Odata cu constituirea Guvernului, au intervenit si unele schimbari organizatorice. Sunt convins ca astfel structurat, Executivul va actiona mai bine, mai coerent, mai eficient. De aceea, mandatul ce vi s-a incredintat este ferm si clar: in orice negociere, cu organisme internationale, cu patronatul, cu sindicatele, cu banci sau cu alte state, sa aveti mereu in vedere interesul imediat si de perspectiva al fiecarui cetatean al Romaniei. Vom sti ca am reusit atunci cand macar o parte dintre problemele acestui cetatean vor fi rezolvate. Aceasta presupune din partea dumneavoastra multa munca, competenta si raspundere.
Am convingerea ca veti fi la inaltimea acestei inalte responsabilitati.

Traim o noapte neobisnuita. Pentru ca acel 1900, cu care s-au obisnuit generatii, va deveni peste cateva minute istorie. Copiii vor trece poate usor acest prag simbolic. Pentru ei, anul 2000 reprezinta un inceput firesc de An Nou. Pentru noi, cei maturi, lucrurile sunt mai complicate.
De mai bine de o suta de ani, omenirea se gandeste la acest moment. S-au scris pentru el mii de carti si nenumarate scenarii de film. Unii si l-au imaginat ca pe o Apocalipsa, cu dezastre si moarte. Cei mai multi au visat un an 2000 in care marile probleme ale umanitatii, foametea, bolile sau razboiul sa fie eliminate, in care tehnologia sa faca minuni, in care oamenii sa fie mai buni si sa traiasca intr-o lume mai sigura. Astazi, stim ca am parcurs doar cativa pasi in aceasta directie, destui ca sa ne dam seama cat de mult mai avem de facut.
Cu certitudine insa, acest hotar simbolic al calendarului gaseste omenirea in schimbare rapida, iar sensul acestei schimbari este pozitiv. Este o concluzie perfect valabila si pentru Romania.
Incheiem un an deosebit de greu si un deceniu framantat, la capatul unui secol de multe ori tragic si la sfarsitul unui mileniu in care ne-am format ca neam de aceeasi limba si lege, apoi ca natiune, ca stat si civilizatie moderna. Si cred ca acum, cand, ca oameni, ne aflam impreuna cu familia si prietenii pentru a petrece si a ne bucura, se cuvine sa meditam o clipa impreuna, ca popor, la drumul parcurs pana aici de noi si de stramosii nostri, dar si la drumul care ne asteapta de acum incolo pe noi si pe urmasii nostri.
In 1999 am trait o concentrare foarte rar intalnita de evenimente negative, dar si pozitive. Mineriadele au pus in pericol grav stabilitatea interna si institutiile statului. Razboiul din Kosovo ne-a pus in fata unei amenintari la adresa securitatii nationale. Speculatiile asupra leului ar fi putut sa prabuseasca moneda nationala. Plata celei mai mari transe din datoria externa ne putea aduce in situatia de faliment. Iar agitata noastra viata politica interna, grevele parlamentare, o criza de guvern prelungita ar fi putut bloca adoptarea unor legi importante si ne-ar fi rupt legaturile functionale cu restul lumii.
 Am reusit sa evitam fiecare dintre aceste primejdii si sa valorificam fiecare prilej pentru a ne afirma si apara interesul national.
In aprilie, la Washington, am detinut presedintia Conferintei Parteneriatului pentru Pace cu NATO, in decembrie, la Istanbul, am dobandit presedintia OSCE si tot in decembrie, la Helsinki, am obtinut inceperea negocierilor de aderare la Uniunea Europeana.
Dupa ani de blocaj, in 1999, ne-am reluat relatiile de colaborare efectiva cu FMI si Banca Mondiala, obtinand si primele transe de imprumut.
Si tot in 1999 am reusit sa adoptam o serie de legi importante pentru o viata mai buna in aceasta tara. Legi care vor asigura restituirea pamantului si padurilor pentru tarani, un Statut pentru functionari publici mai buni si mai cinstiti, autonomie pentru administratia locala si bugetele locale, un sistem de pensii mai corect, accesul la dosarele Securitatii, controlul banilor murdari.
S-a spus, pe buna dreptate, ca noi, romanii, am avut de infruntat, de-a lungul acestui mileniu, o istorie determinata mai ales de nevoile rezistentei in fata marilor imperii cu care ne-am invecinat. Ne-am aflat mereu, impotriva vointei noastre, in afara aliantelor importante sau in aliante de conjunctura care nu corespundeau intereselor noastre. Este bine sa ne amintim acest lucru acum, pentru ca mileniul trei nu ne mai gaseste izolati de marile tendinte ale continentului din care facem parte si ale planetei pe care o locuim. Prin inceperea negocierilor cu Uniunea Europeana si prin parteneriatul cu Nato suntem pe cale sa devenim parte efectiva a unei uniuni si a unei aliante de state suverane si prospere, a caror securitate nu este pusa la indoiala de nimeni si de nimic.
As vrea sa va transmit fiecaruia sentimentul ca teama care ne-a macinat mereu de-a lungul acestui mileniu ca ne vom pierde credinta, independenta, suveranitatea, identitatea culturala, unitatea nationala, aceasta teama cumplita s-a terminat. Definitiv. Ne-am asigurat si pacea tarii, si libertatea fiecaruia. Acest sentiment de siguranta este marele castig al acestui an de sfarsit de secol si de mileniu. Poate, prea urias ca sa-l vedem. Poate, prea aproape ca sa-l simtim. Poate, prea profund ca sa ne bucuram de el.
As vrea sa fim mandri ca toate acestea nu ni le-a dat nimeni in dar; pentru ca sunt un rezultat obtinut de poporul roman care a dovedit ca are intelepciunea, rabdarea si forta de a construi institutii si aliante durabile. Desigur, mai avem multe de facut impreuna pentru ca toate institutiile statului nostru sa functioneze asa cum ne dorim. Ele au dovedit insa ca pot invata din greseli, ca pot sa mearga inainte si sa tina seama de interesele natiunii chiar in vremuri grele, chiar si atunci cand multi din tara si din afara ei si-au exprimat indoiala in legatura cu capacitatea noastra de a plati datoriile sau de a face ordine intre propriile noastre granite. Va rog, de aceea, dragi concetateni, sa priviti mereu aceste institutii ca fiind ale dumneavoastra, realizate de dumneavoastra si care vor putea fi imbunatatite de dumneavoastra. Pentru ca aceasta este realitatea.
Nu are rost sa repetam la nesfarsit ca strainii ne umilesc, ca statul nu functioneaza, ca suntem incompetenti, ca la noi se petrec lucruri ingrozitoare care nu mai au loc nicaieri. Pentru ca nu este adevarat. Rele exista pretutindeni, dar oamenii se lupta sa le indrepte.
Sa intram cu incredere si curaj pe poarta acestui an deosebit care are ca simbol principal noutatea si modernitatea, tinand mereu langa sufletul nostru valorile nationale si morale care ne dau forta si identitate.
Patriotismul nu este o vorba in vant. Este demn si nobil sa crezi in tara ta, muncind pentru ea si, atunci cand este nevoie, chiar murind pentru ea.
Credinta nu este o vorba desarta. Este legea care ne uneste si ne inalta. Istoria ne-a dat momente de credinta si de speranta, intre care, nu cel mai putin insemnat este cel din acest an, cand vizita Papei a deschis larg, dupa un mileniu de despartire, portile regasirii intre crestinii Europei. Dumnezeu a ales tara noastra si vechiul nostru popor crestin pentru primul pas al marii reconcilieri.
Viitorul care asta seara isi deschide portile catre noi apartine celor care cred in cinste, in onoare si in respect, celor care refuza sa minta si sa insele, celor care refuza sa fie mintiti si furati. El este un viitor al lucrului bine gandit, bine facut si bine platit, fie ca este vorba despre taran, despre muncitor, despre intreprinzator sau despre intelectual.
Am rezistat in negurile veacurilor pentru ca am oferit copiilor si tinerilor nostri o educatie bazata pe aceste valori, impotriva tuturor celor care au incercat sa le nege. Am oferit mari personalitati si mari repere culturii si stiintei mondiale, iar purtatorii valorilor noastre continua sa straluceasca de-a lungul si de-a latul lumii. De aceea putem schimba prefixul mileniului cu funtea sus. Avem toate motivele sa pasim in anul care vine cu speranta intr-o viata mai buna. Dar nu putem vorbi despre progres fara a-i avea in vedere mai ales pe cei mai nevoiasi dintre noi. Pe pensionari, pe cei cu copii multi, pe cei ramasi fara slujbe.
Ca in orice an, in aceste momente, gandul si inima mea sunt alaturi de cei care in aceasta noapte muncesc pentru ca noi sa ne putem bucura. Alaturi de cei care ne apara linistea. Alaturi de cei din camine si spitale. Alaturi de cei care, cu sau fara voia lor, sunt singuri sau departe de cei dragi.
La despartirea de anul 1999, ma inclin in amintirea generatiilor de romani care au facut posibil ceea ce a fost bun in istoria ai carei ani au inceput cu cifra 1. Va multumesc dumnevoastra, contemporanii mei, care ati ramas statornici in vremurile de restriste si v-ati asumat cu indrazneala misiunea grea de a aduce Romania mai aproape de speranta de progres a noului secol.
Cred cu tarie ca vom fi la inaltimea istoriei care, de maine, isi va boteza anii incepand cu cifra 2. Vad o Romanie prospera construita pe bunastarea si fericirea fiecaruia dintre noi.
Va urez un An Nou fericit si cat mai multa bucurie in case si in suflete.
La Multi Ani!

Colocviul romano-portughez, care se incheie astazi, are pentru noi o semnificatie aparte. Rar se intampla ca o vizita de stat sa se termine prin participarea la un colocviu specializat in teme culturale.
In intalnirile pe care le-am avut ieri cu domnul Presedinte Jorge de Sampaio am vorbit destul de putin despre relatiile culturale bilaterale, tocmai pentru ca aceste relatii sunt foarte bune. Cel mai bun exemplu pentru calitatea acestor relatii este chiar acest colocviu, care a reunit intelectuali de nivel inalt, portughezi si romani, pentru a vorbi despre o Europa in care noi constituim extremitatile ei latine.
Apropiati prin radacinile noastre comune si fascinati de ele, ne putem astazi intreba daca ne cunoastem noi, portughezii si romanii, pe cat avem dreptul sa speram la acest lucru. Poezia, literatura, cultura, in general, ne pot oferi un prim raspuns.
Imi amintesc ca, in decembrie ’96, reprezentam Romania la Conferinta OSCE de la Lisabona. La sfarsitul Conferintei, Presedintele de Sampaio m-a invitat la Palatul Belem pentru o discutie in doi, la o cafea. Eram presedinte abia de cateva zile si am orientat discutia spre teme culturale care ni s-au dovedit foarte repede amandurora familiare. Am amintit despre Lucian Blaga si Mircea Eliade si despre semnificatia contactului cu Portugalia pentru viata si opera lor. Am vorbit despre Fernando Pessoa si despre unele uimitoare asemanari cu Cioran. Iata: „Simt timpul, spune Pessoa, ca o imensa durere”; „Sa faci o opera si sa marturisesti dupa ce ai terminat-o ca e nereusita, iata una din tragediile sufletului”; „Atunci de ce scriu? Fiindca desi propovaduiesc renuntarea, inca nu am invatat sa o pun pe deplin in practica”. Fermecat de Pessoa, as putea continua mult timp, lungind nepermis durata colocviului dumneavoastra...
Cele doua volume din Cartea nelinistirii in exceptionala traducere a lui Dinu Flamand, pe care Fundatia Culturala Romana le-a editat si ni le-a daruit, Presedintelui Portugaliei si mie, ma dispenseaza sa fac apel la note din vechile mele caiete si ma indeamna sa recurg la inca un citat din Pessoa, deoarece mi se pare adecvat spiritului colocviului pe care il incheiem acum: „Literatura – care este casatoria dintre arta si gandire si o realizare nemaculata de realitate – mi se pare un tel spre care ar trebui sa tinda orice efort uman. A se misca inseamna a vietui, a te rosti este a supravietui. Totul este ceea ce noi suntem, si totul va fi, pentru cei ce ne vor urma in diversitatea timpului, pe masura intensitatii cu care noi l-am imaginat si in masura in care, din toata imaginatia gazduita in trupul nostru, noi am trait acel tot cu adevarat”.
Timp de doua zile, cercetatorii romani si portughezi au vorbit despre relatiile dintre literatura portugheza si Europa si despre literatura europeana, in general. Sunt incredintat, domnule Presedinte de Sampaio, ca dumneavoastra ati asistat deja la nenumarate manifestari consacrate culturii europene, dar noi suntem mandri ca aici, la 5000 de kilometri de Portugalia, exista indeajuns de multi specialisti romani care cunosc atat de bine cultura portugheza si o iubesc intr-atata, incat sa poata vorbi despre ea timp de doua zile.
Inca de acum 25 de ani, in conditiile dificile ale dictaturii comuniste, a existat un nucleu de savanti romani care s-au consacrat culturii portugheze si au intretinut nestinsa flacara interesului pentru limba lui Camöes si a lui Pessoa. Astazi, limba portugheza este predata in patru universitati romanesti si, incepand din acest an scolar, si in cateva licee. O dovada tangibila a interesului romanesc pentru cultura portugheza este si expozitia de carte, deschisa cu aceasta ocazie si in care am putut vedea cat de multi autori portughezi au fost tradusi in limba romana. Pentru reusita acestei initiative si exceptionala contributie la organizarea acestui colocviu, multumesc cu sinceritate presedintelui Fundatiei Culturale Romane. Gratie operei sale, numele lui Augustin Buzura a fost un simbol al zbaterilor adevaratilor intelectuali din generatia sa si va ramane un reper al literaturii romane din aceste decenii de lupta si durere.
Comunicarile prezentate in aceste doua zile au avut ca punct de referinta „Poetii portughezi si Europa”. Dar, evocand Portugalia si Europa, profesorii si cercetatorii portughezi prezenti aici s-au gandit desigur si la Romania. La fel, profesorii, cercetatorii si scriitorii romani, atunci cand au vorbit despre Portugalia, si-au evocat, totodata, propria tara. Ne putem intreba daca acest colocviu nu ar trebui sa devina un inceput, un izvor de continuitate pentru alte colocvii si intalniri intre scriitori, traducatori si critici literari, precum si intre studenti din cele doua tari.
Domnul Presedinte de Sampaio mi-a spus ca, dupa discutiile de ieri, intelege mai bine decat inainte limba romana. Am avut eu insumi aceasta impresie in ceea ce priveste limba portugheza. Pentru ca poezia poate insemna uneori si bucuria unui joc, as vrea sa va provoc la ceea ce s-ar putea chema o intamplare artistica. Voi risca sa va citesc in limba portugheza cateva cunoscute versuri din poemul lui Luis de Camöes Os Lusiadas, Canto primeiro, scrise in indepartatul secol al XVI-lea si care evoca expeditia lui Vasco da Gama in Indii. Sper ca le veti recunoaste, in ciuda stangaciei pronuntiei mele:
Va marturisesc ca, pentru mai multa siguranta, dupa miezul noptii, am tulburat somnul profesorului de limba si literatura portugheza la Universitatile din Bucuresti si Porto, Mihai Zamfir – acum ambasadorul Romaniei la Lisabona – si am incercat o traducere a acestor versuri in limba romana alegand cuvinte cat mai apropiate de limba portugheza:
„Cant armele si pe baronii care,
Din tarmii occidentalei Lusitanii,
Pe mari ce n-au fost inca navigate,
Trecura de ostrovul Taprobanii,
In mari pericole si cu eforturi rare,
Mai mult decat permite forta umana,
In lumi indepartate edificara
Un nou imperiu, ce atat glorificara”.
Cat am tradat limba si cat poezia ramane de vazut. Sper, totusi, ca din aceasta, poate extravaganta, incercare a mea, se poate deslusi cum poezia releva substanta noastra comuna. Pentru ca, asa cum s-a spus, „Poezia este locuita de un popor, in aceeasi masura in care limba este locuita de un popor”.
In final, vreau sa multumesc profesorilor si scriitorilor portughezi care si-au daruit timpul si energia pentru a veni in Romania. Pentru lungul drum al integrarii europene, care ne asteapta pe noi, romanii, dialogul cultural romano-portughez reprezinta un sprijin pretios. Suntem recunoscatori, de asemenea, autoritatilor portugheze, al caror exponent de frunte se afla acum printre noi, pentru ca au fost atat de vizibil de partea noastra, in ultimii ani.

In ultimii trei ani am vorbit de multe ori in aceasta sala, care se numeste „Salonul ambasadorilor”. Aici s-au semnat tratate intre state, s-au acordat decoratii si au avut loc intalniri importante. Pentru prima data, insa, ma simt foarte tulburat si sala aceasta mi se pare foarte nepotrivita pentru evenimentul pe care il traim impreuna. Dar asa este protocolul si noi, presedintii, trebuie sa il respectam.
M-am gandit la ce as putea sa va spun dumneavoastra, dragi copii, dragi parinti, distinsi reprezentanti ai companiilor care, alaturi de UNESCO, ati organizat acest minunat concurs intitulat „Milenium Dreams”, acum, dupa ce am avut ocazia sa aflu care sunt „Visurile pentru mileniul trei” ale elevilor romani de astazi.
As incepe prin a va multumi pentru ca lectura eseurilor voastre mi-a daruit cea mai frumoasa noapte din ultima vreme. Si m-am gandit ce eseu as fi scris eu si cum as fi gandit aceasta parte a doua a concursului despre „Visuri pentru mileniul trei” pe vremea cand aveam eu zece ani si cum l-as scrie acum, daca as fi elev ca voi.
Vazuta de la distanta, viata unui presedinte pare ceva care se desfasoara intr-un palat bine pazit si izolat de oameni, unde se iau numai hotarari importante. De fapt, daca ar fi sa prezentam realitatea, asa, nefardata, cum apare ea dincolo de gandurile voastre si cum o simtiti voi, exista si o alta imagine la care m-as referi eu in aceasta incercare de eseu, si anume a presedintelui vazut de multa lume ca un paznic la „lada de gunoi” a societatii. Este adevarat ca ziua de lucru a unui presedinte incepe prin citirea rapoartelor politiei, ale Ministerului de Interne, ale agentiilor de presa care, toate, abunda de nenorociri, omoruri, violuri, talharii, dezastre naturale... Iar seara tarziu, spre noapte, acelasi presedinte citeste o parte din multele scrisori care le primeste. De obicei, sunt triste, sunt amare, sunt strigate de disperare ale unor oameni care cauta un ajutor, pentru ca cei carora li s-au adresat anterior i-au refuzat cu indiferenta si chiar cu dispret.
Ieri seara am avut prima data ocazia sa citesc cateva ganduri luminoase. Si m-am gandit si la copilaria mea. Eu m-am nascut in cel mai tragic an din istoria acestui secol, in care a inceput razboiul, un razboi in care au murit zeci de milioane de oameni. De copil am cunoscut refugiul, foametea de dupa razboi, dezastrele. Cand aveam zece ani, ca voi, cam prin ‘49, tara traia sub o crunta represiune anti-democratica si anti-nationala, in saracie si declin moral. Totusi, daca ma gandesc acum la copilaria mea, o vad altfel si pot spune ca am avut o copilarie fericita. In timp, nu am pastrat decat amintirile bune despre prietenii de joaca si felul in care vedeam lucrurile atunci. As vrea ca si voi, peste ani, chiar si peste o jumatate de secol, sa vedeti si sa ramaneti cu partea buna a copilariei voastre.
Am aici cateva dintre eseurile voastre, ale celor care viseaza ca omul sa fie om, natura sa fie natura si viata sa fie viata. „N-as vrea ca toate acestea sa ramana doar sperante si visuri. Vreau oare prea mult? Cine imi poate raspunde?” intreaba una dintre colegele voastre. Iti raspund eu, Ana-Maria Bogdana. Nu, nu vrei prea mult, vrei ceea ce toti trebuie sa vrem si sa avem. In eseurile, in visurile si sperantele voastre in prag de mileniu trei, vad si semnul unei gandiri pozitive, care predomina in tarile democratice avansate, in tara in care veti pleca pentru o mica vacanta. Si mai mult decat atat, mai mult decat o gandire pozitiva, vad si capacitatea voastra de a face ceva. Fiecare dintre voi – si cred ca aceasta a contat in alegerea juriului – a realizat cate ceva. Cum se spunea in Cartea de citire de pe vremea mea, ati facut o fapta buna. Este foarte important ca un om sa isi poata aminti, la sfarsitul vietii lui, ca a facut cel putin o fapta buna.
Spunea Eduard, acum cateva minute: „Domnule Presedinte, am aflat ca este foarte greu sa conduci o tara. Iubiti-i pe copii si dati-le un viitor, acordati-le tot sprijinul, chiar daca va este greu. Copiii sunt gata sa invete si ei lectia democratiei, pentru ca si ei au acelasi vis ca si dumneavoastra”. Daca aceasta este ideea voastra, atunci va indemn sa invatati si aceasta lectie de viata a democratiei, care inseamna ca nu Presedintele si Guvernul „dau”, ci, in primul rand, voi trebuie sa va dati voua insiva. Traiti, totusi, intr-o lume care, in ciuda neimplinirilor ei de pana acum, va da aceasta posibilitate de a face ceva pentru voi si pentru cei din jur.
As incheia cu ceea ce ne spunea Ancuta: „ Pentru cei napastuiti cerem medicamente, locuri bune in orfelinate, sprijin material si sufletesc, iar pentru cei care au o situatie familiala buna, si mai ales un potential intelectual, cerem aripi. Da, domnule Presedinte, dati-ne aripi ca sa putem zbura”.
Draga Ancuta, dragii mei prieteni, aripile ni le da numai Dumne-zeu. Iar aripile adevarate nu sunt cele atasate, care se topesc, daca sunt din ceara, sau cele care sunt prea grele, daca sunt din otel, ci sunt aripi-le care cresc din voi, asa cum unui copac ii cresc ramurile. Sunt sigur ca sufletul si mintea voastra vor face sa va creasca aceste aripi si sa ne ajutati si pe noi sa zburam dupa voi.
Va mai rog ceva. Cand veti ajunge acolo, in lumea minunata a lui Walt Disney, ganditi-va si la copiii din generatia parintilor vostri, care nici macar nu o puteau visa...

Conform unei practici obisnuite in orice societate democratica, la inceput de an, institutiile statului isi prezinta in mod public bilantul activitatii desfasurate pe parcursul anului precedent. Atunci cand o institutie de importanta Curtii de Conturi a Romaniei face acest lucru, bilantul se transforma intr-un eveniment de interes general. Si aceasta pentru ca nimanui nu ii este indiferent modul in care sunt utilizate fondurile publice, cum este administrata averea publica si daca, la sapte ani de la infiintare, a reusit sau nu Curtea de Conturi sa se impuna in calitate de institutie suprema de control financiar.
De-a lungul anilor, am studiat cu atentie rapoartele Curtii de Conturi, pregatindu-ma pentru sedintele Consiliului National de Actiune Impotriva Coruptiei si Crimei Organizate, dar si cu mult inainte de a fi presedinte, cand aceste rapoarte publice ale Curtii de Conturi mi-au oferit o imagine exacta asupra activitatii acesteia si mai ales asupra folosirii banului public. De multe ori mi-am pus problema cine sunt cei care se afla in spatele acestor documente. Si am descoperit, dincolo de competenta si sobrietatea unor juristi si specialisti in finante care se ocupa de cifre si articole de legi, acea abnegatie pentru profesiunea aleasa pe care ti-o da numai un inalt spirit civic.
Direct interesati de activitatea Curtii de Conturi – desigur, din puncte de vedere diferite – sunt atat cei care gestioneaza corect averea publica si au responsabilitati in acest domeniu, cat si cei care inca mai delapideaza sau cheltuiesc in mod nejustificat banul public. Iar deasupra tuturor este interesul national pentru modul in care sunt folosite fondurile publice pe plan central si local, pentru modul in care este administrat patrimoniul public, pentru activitatea Bancii Nationale si a bancilor cu capital majoritar de stat, pentru modul in care sunt folosite creditele si garantiile guvernamentale, pentru corectitudinea cu care persoanele juridice isi achita obligatiile fata de stat. Poate este un detaliu, dar, ascultand expunerea presedintelui Curtii de Conturi, am fost impresionat de faptul ca autoritatea Curtii de Conturi se manifesta la fel de exigent fata de felul in care este folosit banul public in curtea proprie. Este un lucru mai rar intalnit. Intotdeauna cand incepi cu tine insuti esti mai convingator in raport cu ceilalti si castigi o autoritate reala.
Fata de datele raportului, cred ca se impune cresterea exigentelor controlului preventiv in vederea diminuarii neconcordantei dintre avizele favorabile date de acesta si concluziile de incalcare a legalitatii financiare de catre ordonatorul de credite, constatate la controlul ulterior. Actul de control ulterior trebuie sa tina permanent pasul cu dinamica schimbarilor legislative in materie, iar procedurile sa sporeasca ponderea de atentionare a ordonatorului de credite in ceea ce priveste legalitatea actelor financiare.
Ca domeniu de inalt profesionalism, controlul financiar (atat cel preventiv, cat si cel ulterior) are nevoie de specialisti exigenti deopotriva cu altii si cu ei insisi, care sa refuze orice rabat sau compromis. Vad in ei exponentii noului model de functionar public din Romania, ferm, neinfluentabil, obiectiv si onest in exercitarea atributiilor sale. In acest context, atrage atentia faptul ca, din cauzele supuse spre solutionare colegiilor jurisdictionare in anul 1999, circa o treime au reprezentat contestatii impotriva actelor de imputatie. Aceasta realitate nedorita trebuie sa constituie pentru conducerea Curtii de Conturi un semn de intrebare cu privire la corectitudinea unora dintre actele de constatare ale reprezentantilor sai.
Este firesc ca deciziile Curtii de Conturi sa poata fi atacate la Curtea Suprema de Justitie, sectia de contencios administrativ, nu numai de procurorul general financiar, ci si de alte persoane care se considera lezate de masurile Curtii de Conturi. Faptul ca, in anul precedent, au fost inregistrate la Curtea Suprema de Justitie 192 de dosare avand ca obiect cai de atac exercitate direct impotriva solutiilor pronuntate de Curtea de Conturi sau impotriva sentintelor pronuntate de Curtea de Apel Bucuresti cu privire la hotarari ale Curtii de Conturi, impune o analiza severa a modului in care litigiile in cauza au fost analizate de catre judecatorii financiari ai Curtii de Conturi.
Un rol sporit revine procurorilor financiari, indatorati sa vegheze asupra respectarii legii in toate cauzele supuse jurisdictiei Curtii. Nu voi insista asupra unor aspecte negative, pentru ca ele au fost tratate intr-o maniera neobisnuit de critica in raportul prezentat de presedintele Curtii de Conturi.
Curtea de Conturi este una dintre institutiile importante in care am crezut si continuu sa cred. Multi dintre dumneavoastra, judecatori si procurori financiari, juristi si economisti, ati demonstrat, in ciuda dificultatilor reale de ordin material si a piedicilor pe care le intampinati in activitatea dumneavoastra, ca institutia Curtii de Conturi este un simbol al statului de drept. Prin dumneavoastra, Curtea isi va putea intari autoritatea, dobandind prestigiu si credibilitate in procesul reformei economice, recunoastere si apeciere din partea organismelor internationale in procesul de integrare in Comunitatea Europeana. Curtea de Conturi a primit, de altfel, sarcina expresa de a elabora cat mai grabnic si de a pune in aplicare norme metodologice de audit in domeniul mediului inconjurator si de a supraveghea utilizarea rationala a fondurilor publice destinate masurilor ecologice. Este un semn elocvent al increderii de care se bucura pe plan extern, dar si o mare responsabilitate pe care sunt convis ca va sti s-o onoreze.

Conform unei practici obisnuite in orice societate democratica, la inceput de an, institutiile statului isi prezinta in mod public bilantul activitatii desfasurate pe parcursul anului precedent. Atunci cand o institutie de importanta Curtii de Conturi a Romaniei face acest lucru, bilantul se transforma intr-un eveniment de interes general. Si aceasta pentru ca nimanui nu ii este indiferent modul in care sunt utilizate fondurile publice, cum este administrata averea publica si daca, la sapte ani de la infiintare, a reusit sau nu Curtea de Conturi sa se impuna in calitate de institutie suprema de control financiar.
De-a lungul anilor, am studiat cu atentie rapoartele Curtii de Conturi, pregatindu-ma pentru sedintele Consiliului National de Actiune Impotriva Coruptiei si Crimei Organizate, dar si cu mult inainte de a fi presedinte, cand aceste rapoarte publice ale Curtii de Conturi mi-au oferit o imagine exacta asupra activitatii acesteia si mai ales asupra folosirii banului public. De multe ori mi-am pus problema cine sunt cei care se afla in spatele acestor documente. Si am descoperit, dincolo de competenta si sobrietatea unor juristi si specialisti in finante care se ocupa de cifre si articole de legi, acea abnegatie pentru profesiunea aleasa pe care ti-o da numai un inalt spirit civic.
Direct interesati de activitatea Curtii de Conturi – desigur, din puncte de vedere diferite – sunt atat cei care gestioneaza corect averea publica si au responsabilitati in acest domeniu, cat si cei care inca mai delapideaza sau cheltuiesc in mod nejustificat banul public. Iar deasupra tuturor este interesul national pentru modul in care sunt folosite fondurile publice pe plan central si local, pentru modul in care este administrat patrimoniul public, pentru activitatea Bancii Nationale si a bancilor cu capital majoritar de stat, pentru modul in care sunt folosite creditele si garantiile guvernamentale, pentru corectitudinea cu care persoanele juridice isi achita obligatiile fata de stat. Poate este un detaliu, dar, ascultand expunerea presedintelui Curtii de Conturi, am fost impresionat de faptul ca autoritatea Curtii de Conturi se manifesta la fel de exigent fata de felul in care este folosit banul public in curtea proprie. Este un lucru mai rar intalnit. Intotdeauna cand incepi cu tine insuti esti mai convingator in raport cu ceilalti si castigi o autoritate reala.
Fata de datele raportului, cred ca se impune cresterea exigentelor controlului preventiv in vederea diminuarii neconcordantei dintre avizele favorabile date de acesta si concluziile de incalcare a legalitatii financiare de catre ordonatorul de credite, constatate la controlul ulterior. Actul de control ulterior trebuie sa tina permanent pasul cu dinamica schimbarilor legislative in materie, iar procedurile sa sporeasca ponderea de atentionare a ordonatorului de credite in ceea ce priveste legalitatea actelor financiare.
Ca domeniu de inalt profesionalism, controlul financiar (atat cel preventiv, cat si cel ulterior) are nevoie de specialisti exigenti deopotriva cu altii si cu ei insisi, care sa refuze orice rabat sau compromis. Vad in ei exponentii noului model de functionar public din Romania, ferm, neinfluentabil, obiectiv si onest in exercitarea atributiilor sale. In acest context, atrage atentia faptul ca, din cauzele supuse spre solutionare colegiilor jurisdictionare in anul 1999, circa o treime au reprezentat contestatii impotriva actelor de imputatie. Aceasta realitate nedorita trebuie sa constituie pentru conducerea Curtii de Conturi un semn de intrebare cu privire la corectitudinea unora dintre actele de constatare ale reprezentantilor sai.
Este firesc ca deciziile Curtii de Conturi sa poata fi atacate la Curtea Suprema de Justitie, sectia de contencios administrativ, nu numai de procurorul general financiar, ci si de alte persoane care se considera lezate de masurile Curtii de Conturi. Faptul ca, in anul precedent, au fost inregistrate la Curtea Suprema de Justitie 192 de dosare avand ca obiect cai de atac exercitate direct impotriva solutiilor pronuntate de Curtea de Conturi sau impotriva sentintelor pronuntate de Curtea de Apel Bucuresti cu privire la hotarari ale Curtii de Conturi, impune o analiza severa a modului in care litigiile in cauza au fost analizate de catre judecatorii financiari ai Curtii de Conturi.
Un rol sporit revine procurorilor financiari, indatorati sa vegheze asupra respectarii legii in toate cauzele supuse jurisdictiei Curtii. Nu voi insista asupra unor aspecte negative, pentru ca ele au fost tratate intr-o maniera neobisnuit de critica in raportul prezentat de presedintele Curtii de Conturi.
Curtea de Conturi este una dintre institutiile importante in care am crezut si continuu sa cred. Multi dintre dumneavoastra, judecatori si procurori financiari, juristi si economisti, ati demonstrat, in ciuda dificultatilor reale de ordin material si a piedicilor pe care le intampinati in activitatea dumneavoastra, ca institutia Curtii de Conturi este un simbol al statului de drept. Prin dumneavoastra, Curtea isi va putea intari autoritatea, dobandind prestigiu si credibilitate in procesul reformei economice, recunoastere si apeciere din partea organismelor internationale in procesul de integrare in Comunitatea Europeana. Curtea de Conturi a primit, de altfel, sarcina expresa de a elabora cat mai grabnic si de a pune in aplicare norme metodologice de audit in domeniul mediului inconjurator si de a supraveghea utilizarea rationala a fondurilor publice destinate masurilor ecologice. Este un semn elocvent al increderii de care se bucura pe plan extern, dar si o mare responsabilitate pe care sunt convis ca va sti s-o onoreze.

Coruptia nu este o descoperire a lumii moderne. Textele fundamentale ale marilor religii ale lumii stau marturie. „Mita il orbeste pe cel intelept si impleticeste vorba celui sincer” spunea Moise in Vechiul Testament. Confucius incerca impunerea unui standard moral ridicat in societate, in ideea ca astfel lumea va deveni mai buna, mai armonioasa. „Pune pret pe dreptate si nu pacatui prin primirea a ceea ce nu ti se cuvine” scrie in Coran.
Pe cat sunt de vechi aceste precepte, pe atat de veche este incalcarea lor. Lumea contemporana, care marcheaza intrarea economiei mondiale intr-o epoca a globalizarii, descopera, din pacate, si internationalizarea coruptiei, care s-a globalizat chiar mai repede decat economia. Structurile statului, ca zone predilecte vizate de corupatori, se vad, nu o data, depasite in actiunile de combatere a acesteia. Posibilitatile de eradicare a coruptiei pe care le are o tara, indiferent de nivelul ei de dezvoltare si democratie, raman inca sub nivelul infractional.
Fenomenul coruptiei este general, exista coruptie si corupti atat in statele bogate, dupa cum exista si in cele sarace sau in curs de dezvoltare, astfel ca problema coruptiei nu poate fi transferata numai unora din aceste categorii de state. Se poate insa observa ca, din punct de vedere al impactului coruptiei, statele din centrul si estul Europei, foste comuniste, sunt astazi printre cele mai expuse. Lacunele legislative, imobilitatea cadrului institutional si ineficienta unor reforme specifice tranzitiei din statele noastre sunt tot atatia factori favorizanti pentru extinderea coruptiei. In plus, organizatiile criminale internationale au vazut in instabilitatea economica din regiune un mediu potrivit extinderii activitatilor lor ilicite si au intrat rapid in contact cu structurile economiei subterane din aceste tari. Retelele mafiote au actionat in special pe linia spalarii banilor obtinuti din activitati ilegale la nivel international, in contextul permisiv sau prea putin precizat din punct de vedere legislativ al activitatii financiar-bancare din statele aflate in tranzitie. Nu intamplator se constata o crestere continua a ponderii criminalitatii economico-financiare in zona est- si central-europeana si o diversificare a formelor ei de manifestare, capabile sa penetreze sistemele bancare, insuficient pregatite in contracararea crimei organizate.
Odata cu amploarea pe care o capata la scara mondiala si regionala, combaterea coruptiei a devenit o problema tot mai serioasa si pentru Romania. Potrivit unui raport dat recent publicitatii de catre Inspectoratul General al Politiei, numarul functionarilor publici anchetati pentru savarsirea unor acte de coruptie este in crestere. S-au produs prejudicii enorme indeosebi patrimoniului public, cu consecinte deosebit de grave la nivelul intregii economii. Ne bucuram insa sa constatam ca fortele de ordine si control, politistii si procurorii, care depisteaza si instrumenteaza aceste cazuri, inteleg sa isi faca datoria.
Numai in primele doua luni ale anului 2000, lupta impotriva coruptiei s-a concretizat in 932 de dosare penale, in care au fost cercetate 1482 de persoane. Dosare deschise sau redeschise in ultimii trei ani se afla acum in diferite stadii de judecata. Multe cazuri s-au finalizat cu sentinte judecatoresti definitve, care inseamna condamnari la inchisoare, uneori peste 10 ani pentru fiecare persoana implicata.
Apreciez faptul ca lupta impotriva coruptiei nu a tinut si nu va tine cont de pozitia sociala si de coloratura politica. Nu este o intamplare faptul ca printre cei cercetati pentru implicare in asemenea fapte se numara prefecti, primari, functionari guvernamentali – uneori de rang inalt –, directori de banci, directori ai unor mari intreprinderi cu capital de stat, functionari inalti din vama si garda financiara si chiar magistrati si politisti. Este o dovada a lipsei oricarei influente politice, a impartialitatii si a corectitudinii de care dau dovada cei angajati in efortul de combatere a coruptiei.
Nu pot sa nu observ ca, in timp ce rezultatele luptei impotriva coruptiei sunt concrete si verificabile, etichetele aplicate unor tari de catre reprezentantii unor organizatii internationale, privind extinderea continua a coruptiei, sunt de cele mai multe ori bazate pe zvonuri, aprecieri generale sau informatii confidentiale, niciodata comunicate institutiilor abilitate sa lupte impotriva coruptiei din tarile noastre.
In interventiile publice din ultimii trei ani, legate de problema coruptiei, inclusiv intr-o emisiune interactiva pe CNN, am facut apel la companiile comerciale, autohtone sau straine, care opereaza in Romania, sa informeze organele statului roman asupra unor eventuale cazuri de coruptie si, in ultima instanta, sa ma informeze chiar direct pe mine. Este aproape inutil sa precizez ca nu am primit nici o informatie, niciodata, desi am comunicat acelasi lucru tuturor reprezentantilor companiilor mari din Romania, pe care i-am primit in prezenta ambasadorilor tarilor respective.
Aceasta situatie poate duce la o concluzie paradoxala: ori nu exista coruptie in Romania, ceea ce, normal, este imposibil; ori unii dintre cei care evoca coruptia participa la ea sau o acopera. Daca nu vom depasi faza discutiilor teoretice sau a incriminarilor generale, abordand cu curaj cazurile concrete, nu vom reusi un progres substantial.
Combaterea criminalitatii transfrontaliere si a coruptiei in spatiul central- si est-european nu este posibila fara coroborarea eforturilor, atat la nivelul institutiilor abilitate din tarile noastre, cat si in plan mai larg, prin conlucrarea cu alte state care se confrunta cu probleme similare.
Putem identifica trei protagonisti ai luptei impotriva coruptiei: justitia, fortele de ordine si societatea civila. Este evident ca functionarea eficienta a unor institutii fundamentale ale statului de drept cum sunt Politia, Ministerul Public si Justitia, este esentiala. Nu este insa suficient ca fiecare din aceste institutii sa functioneze bine. Este nevoie de actiuni coerente, care sa conduca la finalizarea actului de justitie prin sanctionarea celor vinovati potrivit gravitatii faptelor pe care le-au comis. Dar este greu de crezut ca actiunile institutiilor abilitate pot fi eficiente pe termen mediu si lung, daca acestor actiuni le lipseste sprijinul societatii civile.
Comunitatea, cetateanul, joaca un rol esential in eradicarea flagelului coruptiei. Extrem de important este, din acest punct de vedere, rolul pe care il detine mass-media. Aducand in atentia opiniei publice actele de coruptie, facand din realitatile acestui fenomen teme de dezbatere publica, presa da consistenta controlului pe care societatea civila trebuie sa il exercite permanent pentru ca statul sa-si faca datoria.
Coruptii si corupatorii mizeaza pe nepasarea celor din jur, pe tacere si complicitate. Vorbim frecvent despre coruptie, dar mai putin despre corupti si aproape niciodata despre corupatori.
Asemenea acelui cretan care, descoperit ca a mintit, spunea „toti cretanii sunt mincinosi”, multi corupti sau corupatori se grabesc sa acuze pe toata lumea de coruptie. O vina colectiva nu poate exista, pentru ca ea duce la anularea responsabilitatii. Justitia, societatea civila, mass-media ne pot feri de eroarea unor astfel de judecati. Trebuie sa aratam cine sunt coruptii, cine sunt corupatorii si sa identificam cu certitudine vinovatiile. Justitia, fortele de ordine si societatea civila sunt verigile unui lant care, daca se dovedeste solid, va contribui decisiv la combaterea coruptiei.
O alta veriga importanta a acestui lant este, fara indoiala, cooperarea regionala si internationala. Consolidarea legislatiei nationale impotriva criminalitatii trebuie insotita de armonizarea legislatiei la nivel international. Spalarea si investirea oricarui produs al crimei sunt infractiuni periculoase. Este o misiune a institutiilor financiare sa semnaleze tranzactiile ilicite. Trebuie stabilite noi strategii de investigare care sa permita colaborarea in cazul anchetelor financiare vizand bunurile persoanelor implicate in crima organizata. Aceste strategii cer mecanisme juridice de urgenta pentru a impiedica invocarea abuziva a secretului bancar sau a altor dispozitii restrictive care pot favoriza un infractor. In baza unor hotarari judecatoresti, bancherii, contabilii si avocatii ar putea fi obligati sa prezinte documente financiar-bancare sau de alta natura, considerate confidentiale, dar care sunt absolut necesare pentru continuarea unei anchete penale.
Nu in ultimul rand, trebuie sa se acorde Consiliului Europei o capacitate sporita de a sustine, in parteneriat cu alte organizatii internationale interesate, eforturile statelor membre in vederea imbunatatirii cooperarii internationale in domeniul combaterii coruptiei, a spalarii banilor si a crimei organizate transfrontaliere, in general.
Romania a sprijinit cu convingere initiativele Consiliului Europei privind combaterea coruptiei prin adoptarea unor instrumente juridice internationale si monitorizarea modului in care sunt aplicate cele 20 de Principii directoare de lupta impotriva coruptiei. Am semnat cele doua conventii, penala si civila, referitoare la coruptie si vom urgenta, pe cat posibil, procesul de ratificare a acestora. Suntem, de asemenea, interesati de implementarea unui Cod model de conduita pentru agentii publici.
Romania este membra fondatoare a Grupului Statelor Impotriva Coruptiei si va sustine in continuare demersurile Consiliului Europei, ale Uniunii Europene si ale Organizatiei Natiunilor Unite pentru cresterea substantiala a eficientei in lupta noastra comuna impotriva acestui flagel.
Am inceput prin a evoca preocuparea celor intelepti de a elimina coruptia. Este acum datoria noastra sa lucram dupa puterile noastre pentru ca, in lumea mileniului trei, coruptia sa devina un fapt marginal.

Mai intai, doresc sa va urez tuturor bun venit in Romania si bun venit in Palatul Prezidential. As fi preferat ca acest cuvant sa vina la sfarsitul reuniunii, dupa cum as fi preferat sa am timp sa ascult toate discutiile care se vor purta. Dar, se pare, obligatiile protocolare trec inaintea curiozitatii personale. Pot totusi remarca importanta acestei reuniuni cu un titlu atat de inspirat si incitant: Anul 2000 – Europa in schimbare si sa va spun ca stiu ca veti discuta, in principal, despre Uniunea Europeana post-Helsinki. De aceea, mi se pare binevenita aceasta initiativa franco-germana, pusa in practica de Academia Europeana de la Berlin si care permite reunirea unor jurnalisti din  numeroase state membre ale Uniunii Europene si state asociate, in curs de integrare. Tuturor, doresc sa le multumesc.
Dupa cum a fost organizat, acest seminar este el insusi o expresie elocventa a spiritului Europei unite. Pentru ca Uniunea Europeana de astazi nu s-a realizat si viitoarea Europa, a mileniului III, nu se va realiza numai prin eforturile oamenilor de stat sau ale oamenilor politici, ci mai ales prin vointa cetatenilor tarilor europene.
Nucleul constituit prin intelegerea franco-germana a avut la baza gandirea vizionara si fapta unor lideri politici, dar ea nu ar fi fost posibila fara vointa cetatenilor francezi si germani de a construi impreuna o alta istorie, o istorie a dialogului, a cooperarii, a acceptarii reciproce.
In acelasi timp, aceasta expresie a vointei cetatenilor ar fi fost greu de imaginat fara suportul esential al presei. Si acest sprijin al presei mi se pare cu atat mai semnificativ, cu cat se sustine ca acest tip de comunicare directa are o vocatie prin excelenta competitiva si, uneori, chiar conflictuala. Se spune adeseori ca numai stirile rele sunt stiri. Iata insa ca, atunci cand in centrul dezbaterii s-a aflat un proiect major, care avea sa influenteze decisiv soarta continentului european, acest proiect a intrunit o sustinere fara precedent din partea presei. Chiar si Europa de maine va trebui sa fie recunoscatoare pentru modul exemplar in care actiunea presei a contribuit la crearea unui spirit european modern.
Stergerea unor rani, care pareau de nevindecat, si o constructie noua, ce parea la inceput o utopie, au respins pentru totdeauna ura si excluderea de care s-au folosit dictaturile fasciste sau comuniste.
Materialul de constructie pe care cetatenii Europei de astazi il propun pentru zidirea unitatii europene este tocmai aceasta intelegere multinationala pentru infaptuirea unui proiect comun.
Ingaduiti-mi sa repovestesc o mica istorie adevarata. In 1994, ma aflam la Budapesta la Conferinta Rectorilor Europeni, in calitate de rector al Universitatii Bucuresti. Eram destul de cunoscut in Ungaria, intrucat, cu doi ani inainte, candidasem la Presedintia Romaniei. Pierdusem alegerile, dar se stia ca toti maghiarii din Romania imi acordasera voturile lor. Intr-o pauza a conferintei, presedintele Consiliului Rectorilor din Ungaria a venit spre grupul in care ma aflam pentru a-mi spune ca seful statului ar vrea sa ma vada. Langa mine se afla presedinta unei universitati pariziene, care m-a rugat sa-i comunic Presedintelui Arpad Göncz ca Senatul acestei universitati tocmai luase hotararea de a-i acorda titlul de Doctor Honoris Causa. M-am dus la Palat si i-am transmis Presedintelui Göncz acest mesaj. Cu bonomia sa binecunoscuta, Arpi baci, cum ii spun prietenii mai tineri, mi-a spus ca acest doctorat este important pentru el, dar ar fi preferat sa primim impreuna un titlu de onoare pentru realizarea reconcilierii romano-maghiare. Imi amintesc ca am discutat indelung pe marginea unei idei pe care i-am propus-o spontan: un model cultural de reconciliere, inspirat de cel franco-german si construit, de data aceasta, pentru Europa Centrala si de Sud-Est. Presa maghiara m-a intrebat apoi de ce un model cultural. In primul rand, pentru ca suntem amandoi oameni de cultura, si apoi pentru ca numai unul dintre noi era si Presedinte. De altfel, sunt si astazi convins ca un proiect de reconciliere nu trebuie sa fie doar un demers politic sau economic sau de interoperabilitate militara. Daca doreste sa aiba succes, el trebuie sa tinteasca mai in profunzime si sa-si asume trecutul pentru a-l putea depasi. Pentru a fi asumat,  un trecut, oricat de rau, trebuie cunoscut. Iar acest lucru se poate face mai bine in mediile universitare, unde se pot dezbate orice probleme; prin evenimente culturale; actiuni ale asociatiilor neguvernamentale, si mai putin in campaniile electorale.
Se intampla uneori ca tratatele sa ramana in sertare si conflictele sa continue. De aceea acest proiect cultural isi pastreaza toata actualitatea. Mai ales ca, in campania electorala din 1996 pentru alegerile prezidentiale din Romania, s-a publicat acea harta a lui Huntington, binecunoscuta dumneavoastra, cu acea linie de demarcatie intre Europa catolica si Europa ortodoxa, prin care Romania era fragmentata in doua parti: Transilvania atasata Europei Occidentale si cealalta parte a Romaniei atasata Europei ortodoxe. „Suplimentul” electoral al imaginii consta in faptul ca, peste aceasta harta, fusesera suprapuse rezultatele alegerilor din primul tur, in care eu detineam majoritatea in Transilvania, iar apoi, intr-un clip foarte bine realizat, se „demonstra” ca, de indata ce eu deveneam Presedinte, Transilvania se va rupe de Romania si se va atasa Ungariei. Rezultatul nu a fost cel scontat de realizatori si, dimpotriva, in Transilvania, romanii si maghiarii au continuat sa-si exprime increderea pentru o Romanie democratica si unita. Ceea ce nu inseamna ca extremistii romani sau maghiari au disparut sau ca stradania noastra de a ne cunoaste istoria si de a recunoaste ceea ce ne uneste nu trebuie continuata. Ca si actiunile politice, de altfel.
Dupa ce am devenit Presedinte, l-am invitat pe Presedintele Arpad Göncz sa vina in vizita de stat in Romania si i-am propus un lucru care parea foarte dificil de realizat: sa mergem impreuna la Targu Mures. De ce acolo? Targu Mures este un oras din centrul Transilvaniei, cu populatie jumatate romaneasca, jumatate maghiara. Este un oras care si-a capatat o trista celebritate pentru ca, in 1990, dupa caderea regimului comunist, au avut loc confruntari violente intre romani si maghiari. Atunci, confruntarile nu s-au extins – cum, din pacate, s-a intamplat la sud de Romania. Societatea civila a fost mai puternica si intelectualii romani s-au afisat ostentativ alaturi de intelectualii maghiari in reuniuni publice, in dezbateri televizate, pentru a demonstra ca reconcilierea noastra este posibila.
La intalnirea din 1997 de la Targu Mures au participat mii si mii de oameni, chiar in piata unde avusesera loc violentele confruntari de strada intre romani si maghiari. Discursurile s-au tinut in romana si maghiara si, la sfarsitul manifestatiei, am coborat amandoi printre oameni. Imi amintesc ca Presedintelui Göncz ii dadusera lacrimile, iar la sfarsit mi-a spus: „Am dat mana cu sute de oameni, dar nu mi-am dat seama daca erau romani sau maghiari”. Acest moment a marcat intr-adevar caracterul istoric al reconcilierii romano-maghiare. Atunci cand schimbarile de mentalitate si de atitudine sunt acceptate la acest nivel de baza, al populatiei, toate armele de atac care se bazeaza pe dezbinare, pe neacceptarea celui diferit, pe ura nu mai sunt eficace.
Aceasta istorie a relatiei romano-ungare, ca si istoria Tratatului de baza dintre Romania si Ucraina, care a dezamorsat tensiuni cu miza similara, au condus la o mai buna intelegere intre state, intre popoarele si presedintii lor, precum si la recunoasterea mai multor drepturi pentru minoritatile etnice. Toate acestea evidentiaza ca, in Europa Centrala si de Sud-Est, exista un imens potential de intelegere, de comunicare si respect reciproc.
Revin pentru a spune inca o data ca rolul presei a fost decisiv. Imi amintesc si un alt episod. Prin ’93, cred, intr-un singur ziar bulgaresc a aparut o stire conform careia intr-un ziar romanesc s-ar fi publicat un articol continand revendicari teritoriale ale Romaniei in Dobrogea, o provincie istorica care fusese partajata, intre cele doua razboaie mondiale, intre Romania si Bulgaria. Toate celelalte ziare, romanesti si bulgaresti, au refuzat categoric sa preia subiectul. Si pentru ca nimeni din  Romania si din Bulgaria nu i-a dat atentie, asa-zisa stire s-a stins, n-a fost evocata de nimeni, n-a existat.
Ca sa ne apropiem de cea de-a doua tema pusa in discutie – Europa post-Helsinki – am sa evoc un episod mai recent. Intre Romania si Bulgaria au existat discutii privind utilitatea unui nou pod peste Dunare si mai ales in legatura cu modul de amplasare al acestuia. Bulgaria il dorea situat intr-o zona din Vestul Romaniei, ceea ce in mod categoric dezavantaja Romania care se vedea ocolita, in cea mai mare parte, de infrastructura care urmeaza sa lege Atena si Istanbulul de Berlin. Au inceput sa apara in presa diferite acuzatii. Si atunci, in urma cu doua luni, s-a intrunit la Bucuresti, la invitatia noastra, un forum al presei romane si bulgare. Ziaristii au discutat fata in fata timp de doua zile, ca si dumneavoastra. Dupa acest moment, presa romana si bulgara au refuzat sa devina un instrument de confruntare. Problema s-a clarificat in urma cu cateva zile, la Bucuresti, unde primii ministri ai Guvernelor Romaniei si Bulgariei au semnat un acord privind amplasarea podului numit Apolodor 2, dupa numele constructorului unui vechi pod roman, de acum aproape 2000 de ani. Romania a acceptat ca acest pod sa fie amplasat acolo unde Bulgaria dorea, dar, in acelasi timp, s-a elaborat un proiect prin care, in cadrul Pactului de Stabilitate, sa fie sustinut financiar un coridor de transport care sa strabata Valea Jiului si sa asigure locuri de munca pentru minerii disponibilizati.
Iata si doua concluzii. Se pot gasi solutii pentru cele mai dificile probleme si oamenii de stat pot face acest lucru. Dar, in acelasi timp, ei nu se pot bucura de suportul atat de necesar al cetatenilor, daca presa nu-i ajuta. Este un lucru extraordinar ca, in ultimul deceniu, toate marile proiecte de interes bilateral sau regional au fost sustinute de presa, indiferent de tara din care faceau parte ziaristii.
As dori sa inchei cu o privire asupra realitatilor Europei Centrale si de Sud-Est. Intr-o veche istorie, au existat nenumarate conflicte intre popoarele din aceasta regiune. Tarile mici si medii au fost nevoite sa participe la jocurile de influenta ale marilor puteri – Imperiul Otoman, Imperiul Rus, Imperiul Austriac, Imperiul German, iar in ultimul secol si Imperiul Britanic a avut interese in aceasta zona. De fapt, a existat un dublu joc. Pe de-o parte, aceste imperii au incercat sa foloseasca un popor impotriva altuia pentru a-si consolida dominatia asupra acestora, iar, pe de alta parte, si mai grav, popoarele din aceasta zona au incercat sa se foloseasca de protectia marilor imperii impotriva vecinilor lor. Sunt fapte istorice si noi nu putem schimba trecutul. Dar putem schimba prezentul, viitorul.
Sunt convins ca multa lume din Occidentul european sesizeaza cat de importante sunt ideea extinderii Uniunii Europene si corolarul ei, procesul integrarii europene. Totodata, este pentru prima data in istoria lor de secole si de milenii, cand popoarele din zona inteleg ca este mai important sa se uneasca si sa sustina, ca parteneri, o aceeasi idee generoasa, Europa unita. Au inteles ca aceasta Europa unita nu este un teritoriu, nu este o uniune vamala, economica sau monetara. Au inteles ca ea este purtatoarea unui set de valori care reprezinta cel mai bine aspiratia oamenilor si a popoarelor de a trai in pace, prosperitate si solidaritate.
Aceasta explica si de ce nu s-au adeverit pronosticurile sumbre – pe care dumneavoastra le stiti foarte bine din ce ati scris sau ati citit in presa anilor ’90 – despre dezastrul ce va urma caderii si sfaramarii  imperiului comunist din estul Europei. Cu exceptia fostei Iugoslavii, acest referential dramatic, pe care nu trebuie sa-l uitam niciodata, in restul Europei popoarele si apoi conducatorii politici au inteles ca pot trai impreuna. Rolul presei a fost substantial si s-a mai dovedit o data ca cea mai importanta calitate a unui jurnalist este dorinta sa de a spune adevarul.
Intr-o lume dominata de complexitatea si diversitatea informatiilor, avem nevoie de discernamantul si curajul dumneavoastra de a spune acest adevar, asa cum este el, cu partile bune si cu partile rele.
Inchei, rugandu-va sa folositi aceste doua zile pentru a scruta putin, in mod direct, si adevarul dinlauntrul comunitatii dumneavoastra. Ma refer in mod special la stereotipurile privind realitatea Romaniei, ca si a altor tari foste comuniste. Exista inca tendinta de a vedea aceste tari numai prin prisma copiilor abandonati, a mizeriei, uneori cautate cu obstinatie, pentru ca asa „se cere”. Este foarte comoda aceasta maniera de reportaj, dar sper ca va veni si curajul de a vedea nu numai o pata neagra sau alba, ci si leopardul, asa cum este el, cu forta, dar si cu slabiciunile lui.
Credinta mea este ca nu numai noi trebuie sa luptam cu stereotipurile mentale comuniste. Democratiile creeaza la fel de usor stereotipuri – altele, dar la fel de greu de invins. Este nevoie de respect reciproc, poate, mai mult decat de orice, mai mult decat de ajutor economic, financiar sau umanitar. Pentru majoritatea oamenilor, demnitatea este chiar mai importanta decat nivelul de trai. Sper sa fiti purtatorii acestui mesaj. Sa nu ajungem in cel mai greu pacat, al sentimentului de superioritate al unuia fata de celalalt, la aroganta care sugruma orice dialog. Transferul a tot ceea ce este rau, mereu in alta parte, nu duce niciodata la un castig sanatos si de lunga durata. Ceea ce asteptam noi de la prietenii nostri din Vest este un dialog sincer, direct si onest. Suntem gata sa participam la el.

Indiferent de cat de grea este viata, de cat de greu ne incearca ea, cand privim in urma ne reamintim intotdeauna de copilaria noastra, de dragostea cu care am fost inconjurati de cei din jur, de jocurile si de prietenii de demult, de visurile si de sperantele nenumarate pe care cei mai multi dintre noi le-am avut atunci si poate am continuat sa le avem de-a lungul vietii.
Copilaria este perioada inocentei, a sufletului generos, a manifestarilor spontane. Este perioada in care raspandesti in jurul tau dragoste si bucurie, daca primesti dragoste si grija parinteasca. A lipsi un copil de toate acestea reprezinta una dintre cele mai mari crime pe care le comit adultii. Cand un copil simte frica sau durere, el devine  neputincios in fata indiferentei si a lipsei de iubire.
Este dureros si foarte trist ca in Romania mai exista – ca si in multe alte tari, oricat de evoluate ar fi ele – copii care nu au copilarie. Trebuie sa luptam cu totii impotriva furtului de copilarie, impotriva indiferentei si apatiei fata de orice copil ale carui viata si vise au fost transformate in cosmaruri. Mai mult decat atat, avem datoria sa-i ajutam sa-si recupereze macar o parte din copilaria pierduta. Sa nu uitam ca toti acesti copii defavorizati sunt suflete nevinovate, sfaramate de iresponsabilitatea adultilor, oricine ar fi ei, incepand cu cei din familie, din comunitate, din administratia locala si centrala.
O faimoasa educatoare americana, Emma Goldman, spunea: „Nimeni nu a inteles inca pe deplin ca in inima unui copil sta ascunsa o uriasa cantitate de simpatie, de bunatate si de generozitate. Datoria unei adevarate societati este sa descopere aceasta comoara”.
Datoria de a alege intre bine si rau, intre adevar si minciuna si modul cum ne-o indeplinim defineste constiinta noastra morala. De fiecare data cand alegem binele, frumosul si adevarul, dovedim ca nu traim ca niste oameni vestejiti inainte de vreme. Deci este si o problema a noastra, nu este numai o problema a copiilor.
In toata viata mea, pentru ca destinul a facut sa am aproape astfel de copii defavorizati, dar mai ales in ultimii zece ani, cand am fost in contact cu asociatii din societatea civila, am constatat ca oamenii devin mai buni daca se ocupa cu adevarat de copii si daca pun suflet in aceasta actiune. Am fost impresionat ca presedinta Asociatiei Salvati Copiii a preferat ca, in locul unui bilant al activitatii organizatiei, sa ne vorbeasca despre Misu, Ioana si Catalin. Istoria vietii lor spune mai mult decat orice proiecte, oricat de frumoase ar fi ele.
Stiu ca imprejurul nostru exista mult loc pentru mai bine. Saracia sau lipsa de fonduri nu este o scuza pentru cei care va intorc spatele si pentru cei care se prefac ca nu va vad pe voi, copiii. In pofida lor, eu va rog sa aveti incredere in puterea voastra de a zambi si in toti acei oameni buni pe care i-ati intalnit si pe care ii veti mai intalni. Caldura inimii lor va poate ajuta sa va regasiti entuziasmul copilariei.
Vin acum de la Radio, unde am avut o emisiune „in direct”. In finalul acestei emisiuni, dupa ce am fost intrebat despre dezastre naturale, despre problemele economice ale tarii, despre buget si altele, am abordat si aceasta problema a copiilor. Si am incheiat emisiunea cu un omagiu adus tuturor celor care s-au gandit sa salveze copii aflati in dificultate, sa le faca viata mai buna si mai frumoasa, sa le schimbe destinul. Datoram recunostinta tuturor celor care, de-a lungul vietii lor, au  facut ceva pentru copii si mai ales pentru cei defavorizati: i-au spalat, i-au imbracat, au tinut locul parintilor sau al comunitatilor care i-au abandonat.
As vrea acum, ca presedinte, sa multumesc in mod special Asociatiei Salvati Copiii in numele poporului roman, pentru bucuria si fericirea aduse in viata copiilor pe care i-au ajutat. Timp de zece ani, aceasta asociatie a dovedit ca poate actiona cu o forta nebanuita, oferind multor copii o a doua sansa. Stim cu totii cat suflet, timp si energie ati pus in activitatea pe care ati desfasurat-o in favoarea celor mici si necajiti. Datorita unor oameni ca dumneavoastra, ei au descoperit ca nu sunt singuri in fata suferintei si a durerii.
Ati dovedit ca alinarea copiilor in dificultate este posibila, in ciuda tuturor greutatilor cu care se confrunta inca societatea noastra. Fara aceasta participare directa ar fi fost inutile toate marile proiecte, inclusiv proiectul Copiii Romaniei, pe care l-am lansat in prima zi a anului in care incepeam mandatul. Am facut-o pentru a arata ca, alaturi de marile probleme cu care urma sa ne confruntam si chiar ne-am confruntat, situatia copiilor abandonati era si ramane o problema stringenta. Apelul lansat de mine ar fi ramas fara efect daca nu ar fi existat astfel de asociatii care sa puna in practica, cu succes, indatorirea noastra, a tuturor, de a-i ajuta pe cei in nevoie.
Imi amintesc ca un om al Bisericii spunea: „Testul moralitatii unei societati sta in lucrurile pe care ea le face pentru propriii copii”. Degeaba si-ar propune lumea proiecte generoase, daca nu este capabila sa aiba grija de propriii sai copii.
In final, ma adresez din nou copiilor aici prezenti. Va doresc sa nu va pierdeti niciodata speranta si sa aveti intotdeauna parte de prieteni adevarati cum va sunt cei de la Asociatia Salvati Copiii. Impreuna cu ei, ati putut descoperi jocul si basmele copilariei, bunatatea, dragostea si devotamentul.
Dorind sa dau si o expresie grafica sentimentelor mele de apreciere a Asociatiei Salvati Copiii, ofer conducerii sale aceasta diploma de excelenta, la aniversarea a zece ani de la activitate.

In urma cu cateva momente, am promulgat Legea sportului, o lege pe care au dorit-o si au asteptat-o atatia ani sportivii si oamenii de sport din Romania. Adoptarea de catre Parlamentul Romaniei a proiectului de lege prefigurat de Ministerul Tineretului si Sportului, reprezinta o recunoastere a rolului si a locului ocupat de sport intr-o societate care isi pretuieste sanatatea si viitorul.
Prin aceasta lege se infaptuieste, mai intai de toate, un autentic act de dreptate fata de cei care si-au dedicat viata activitatii sportive. De acum inainte, sportivii, performerii si antrenorii vor beneficia de prevederile unei legi moderne, care le consfinteste un binemeritat statut in societate, un statut la care au aspirat cu deplina legitimitate. Educatiei fizice si sportului li s-a confirmat, prin lege, rangul de activitati de interes national sprijinite de stat. Toate acestea ma determina sa afirm ca ziua de 27 aprilie 2000 va ramane o data importanta in istoria sportului romanesc.
S-a spus deseori ca marii nostri sportivi sunt valorosi ambasadori ai Romaniei, care au facut cunoscut in toata lumea numele tarii noastre si au dat titluri de noblete sportului romanesc. La jocurile olimpice, la campionatele europene si mondiale, sportivii nostri s-au situat mereu in primele randuri, iar Romania a ajuns, datorita lor, una dintre marile puteri ale sportului din lume.
Sportul a fost mereu prezent in viata multora dintre noi. I-am admirat si pretuit intotdeauna pe sportivi. Ei au reusit sa ne aduca bucurie in suflete si sa ne faca sa fim mandri ca suntem romani. Fiecare retraieste cu intensitate momentele de bucurie, atunci cand isi aminteste de succese, dar si tristetea insucceselor, uneori necuvenite.
Este, poate, de inteles ca noi, ceilalti, nu realizam intotdeauna ce inseamna sport de performanta, ca nu ne gandim si la anii de antrenament, la viata pe care sportivii si-o petrec in cantonamente, la eforturile si la privatiunile la care sunt supusi in drumul lor spre podium si urale. Este insa inacceptabil si trist ca multi dintre cei care ne-au adus odata satisfactie prin performantele lor isi petrec restul vietii in anonimat, confruntandu-se cu serioase dificultati financiare sau cu probleme de sanatate. Arareori, ecourile acestor greutati razbat pana la noi, atunci cand in mass-media apar comentarii cu privire la situatia dramatica in care se gasesc unii dintre cei care au dat glorie sportului romanesc.
De acum inainte, medaliatii la Jocurile Olimpice, campionii mondiali si europeni vor beneficia, dupa retragerea din activitatea sportiva, de o renta lunara neimpozabila in cuantum de 1,5 salarii medii brute pe economie, asigurata prin bugetul de stat. De asemenea, pentru sportivii, antrenorii, tehnicienii si alti specialisti aflati in activitate, legea prevede scutirea de impozite asupra veniturilor realizate din premii, prime si indemnizatii sportive.
Ministerul Tineretului si Sportului, Comitetul Olimpic Roman si federatiile sportive nationale sunt scutite de plata taxelor vamale la import si de plata TVA la achizitii de pe piata interna pentru echipament sportiv si materiale sportive. Aceleasi scutiri se aplica si in cazul achizitionarii de instalatii si aparatura specifica, necesare activitatii de pregatire, reprezentare si participare a sportivilor si echipelor componente ale loturilor sportive nationale si olimpice la competitiile internationale oficiale.
Cunosc atat succesele, cat si aspiratiile si uneori neimplinirile sportivilor de performanta si a celor care activeaza in domeniu. Tot atat de bine stiu ca foarte mult timp dificultatile de ordin economic si lipsa de fonduri au constituit un impediment real in adoptarea Legii sportului. S-a dovedit, insa, ca vointa politica nu se poate impiedica la nesfarsit de scuze in spatele carora s-au ascuns cei care s-au dovedit dezinteresati de situatia sportului si a sportivilor, in general. De aceea, imi permit sa afirm ca Legea sportului este o realizare cu care ne putem mandri.
Multumesc tuturor celor care s-au implicat in acest demers, pentru perseverenta si eforturile pe care le-au depus in activitatea de elaborare, promovare si sustinere a acestui proiect, grupurilor parlamentare din coalitia de guvernare, precum si tuturor parlamentarilor din opozitie sau independenti care au votat in favoarea acestei legi.
Dar, mai ales, tin sa va multumesc dumneavoastra, oamenilor de sport din Romania, pentru ca nu ati incetat sa va luptati pentru drepturile dumneavoastra si sa credeti in ele. Ati facut acest lucru asa cum numai dumneavoastra puteati sa o faceti, impunandu-va prin ce ati realizat in numele si spre gloria sportului romanesc.
Romania a dovedit, prin legea pe care am promulgat-o astazi, ca abordeaza cu seriozitate si cu responsabilitate situatia si viitorul sportului. De mult timp prezenta in elita marilor puteri ale sportului, Romania patrunde acum, cu fruntea sus, si in randul tarilor care au o lege moderna a sportului.
Am promulgat Legea sportului cu sentimente de pretuire fata de toti oamenii de sport din Romania. Gandurile mele de iubitor al sportului se indreapta astazi, ca intotdeauna, spre marii nostri campioni, cativa dintre ei prezenti la aceasta intalnire. Am convingerea ca viitorul va demonstra ca tara noastra este intr-adevar un izvor de tinere talente si sportivi de exceptie. Ei vor sti sa gaseasca putere si incredere, urmand exemplul pe care l-au dat lumii intregi fostii nostri campioni si toti cei care i-au precedat pe drumul catre gloria sportiva. Marea familie a sportului romanesc va fi astfel intregita pentru totdeauna.

Am promulgat in aceasta dimineata doua legi importante: Legea bugetului de stat pe anul 2000 si Legea bugetului asigurarilor sociale de stat pe anul 2000. Sunt legi care intereseaza in mod direct pe toti cetatenii Romaniei si de aceea consider necesar sa prezint opiniei publice cateva consideratii asupra lor.
Bugetul de stat pe anul 2000 este un buget de austeritate, dar nu mai este un buget de supravietuire care sa plece de la premisa unui declin economic. Dimpotriva, este un buget care se bazeaza pe premisa unei cresteri economice.
Structura bugetului este rationala, nefiind programate cheltuieli fara identificarea unor resurse certe pentru acoperirea lor. Principalele resurse vor fi cresterea exportului si a investitiilor. Masurile de incurajare a investitiilor reduc impozitul pe profit de la 38% la 25% si sunt insotite de alte masuri de reducere a fiscalitatii. Se prevede reducerea veniturilor fiscale provenite din impozite directe. Nu este vorba de o scadere simbolica, pentru ca de la 5,5% din PIB in 1999, ele vor fi reduse la 0,4% din PIB. Fixarea deficitului bugetar la 3% din PIB va scadea nevoia de indatorare a statului, ceea ce va creste credibilitatea externa a Romaniei si va permite micsorarea ratei dobanzilor.
In ceea ce priveste alocarea cheltuielilor bugetare, in acest an ea reflecta mai bine prioritatile Romaniei. Mai mult de jumatate din cheltuielile Ministerului Agriculturii, adica 4.300 de miliarde de lei, au fost destinate cupoanelor agricole, un sistem care s-a dovedit a fi de un real folos oamenilor de la sate care lucreaza efectiv pamantul. De asemenea, bugetul pe anul 2000 este menit sa sustina o serie de majorari ale veniturilor unor categorii de salariati bugetari. Se are in vedere recorelarea pensiilor prevazuta de o alta lege promulgata recent.
Fara a putea ajunge la nivelul asteptarilor populatiei si a necesitatilor reale, Bugetul asigurarilor sociale de stat prevede o mai eficienta asigurare a fondurilor si directionarea acestora catre categoriile cele mai defavorizate. In domeniile sensibile, protectia sociala a fost intarita. Sunt subventionate 430.000 de bilete pentru odihna si tratament destinate in special pensionarilor si cresc cu peste 26% cheltuielile bugetare pentru ocrotirea copiilor aflati in dificultate.
Vreau sa aduc in fata opiniei publice problema veniturilor incasate de la buget de anumite categorii: demnitari, functionari de stat si conducatori ai unor societati cu capital majoritar de stat.
Dupa cum stiti, la inceputul lunii aprilie, am cerut Primului ministru Mugur Isarescu un control riguros al modului in care sunt stabilite retributiile directorilor generali si ale nenumaratilor directori din regiile autonome si societatile nationale cu capital de stat, precum si luarea unor masuri de eliminare a abuzurilor.
Am constatat, citind anexele bugetului, existenta unor grave discrepante si pot sa spun ca unele dintre ele reprezinta abuzuri in salarizarea unor inalti functionari care pot sa ajunga, prin cumularea salariului cu diferite sporuri, de multe ori nejustificate, la venituri de zeci de milioane de lei pe luna.
Am luat legatura cu Primul ministru si am solicitat, de asemenea, o analiza riguroasa a retributiilor functionarilor de stat si demnitarilor. Am ajuns la concluzia ca este necesara o transparenta deplina in ceea ce priveste aceste venituri. De aceea, am cerut Guvernului ca, intr-o perioada de doua saptamani, sa faca publice veniturile nete pe care le obtin demnitarii si functionarii publici de la Parlament, Guvern, precum si ale altor salariati bugetari din institutii de stat, agentii guvernamentale si regii autonome. O transparenta deplina, care va permite populatiei sa cunoasca exact care sunt veniturile nete ale acestora, nu poate sa aiba decat un rol benefic. Trebuie sa punem ordine in aceasta situatie inadmisibila creata de-a lungul anilor prin tot felul de modificari, unele cunoscute, altele necunoscute de publicul larg. Nu este vorba de o  incalcare a principiului confidentialitatii. Acesta priveste venitul unei persoane anume, pe cand ceea ce am solicitat Primului Ministru si Primul Ministru a acceptat este prezentarea veniturilor pe categorii de persoane, asa cum apar ele din calculul cumulat al tuturor majorarilor din ultimii ani.
Toate actele de administrare financiara trebuie sa fie publice si cetatenii Romaniei trebuie sa cunoasca care este situatia reala. Cer sprijinul presei in aceasta actiune de normalizare a relatiilor din societatea noastra. Este si o problema morala pentru ca, in final, toate aceste plati se fac din banii contribuabililor.
Prin modificarea proiectului Bugetului de stat in Parlament, am fost pus si eu, si consilierii prezidentiali care au rang de demnitari, in situatia de a beneficia de mariri ale indemnizatiilor pe care nu le-am cerut si pe care nu le consider oportune. Presedintia nu a fost nici un moment consultata si nici nu a solicitat vreodata cresterea indemnizatiilor. Pentru a indrepta aceasta situatie, aduc la cunostinta opiniei publice ca, atat eu, cat si – in urma acordului lor – toti consilierii cu rang de demnitari din cadrul Presedintiei vom dona sumele provenite din aceasta crestere salariala in scopuri umanitare. Vom infiinta in acest scop Fondul Onoarei, un fond destinat ajutorarii persoanelor defavorizate, in care va fi varsata lunar marirea de salariu, pentru ca banii sa ajunga la cei care au, acum, cu adevarat, nevoie de ei. Am credinta ca decizia pe care am luat-o va fi urmata si de alti demnitari, ministri sau parlamentari.

Marturisesc ca este destul de greu sa gasesc un mod de prezentare adecvat pentru interventia mea. Ea a fost inclusa in lista mesajelor, dar nu poate fi un mesaj, pentru ca mesajul vine de la cineva din afara. Ca si dumneavoastra, eu sunt membru al Aliantei Civice, sunt si membru fondator. Constitutia mi-a impus ca in timpul mandatului prezidential sa nu fac parte dintr-un partid politic, dar nu sa parasesc Alianta Civica si nu am parasit-o.
S-a spus aici ca ultimii trei ani au fost, in mod paradoxal, cei mai dificili din istoria de zece ani a Aliantei Civice, nu pentru ca ceilalti ar fi fost mai usori sau mai lipsiti de provocari, ci pentru ca a fost greu de definit o relatie cu cei angajati in cadrul Puterii. Pot sa spun ca si pentru mine au fost mai dificili decat atunci cand eram angajat in lupta politica ca lider al Aliantei Civice si apoi al Conventiei Democratice. Poti sa primesti cu seninatate atacurile adversarilor deoarece, cu cat sunt mai dure, cu atat inseamna ca esti pe calea cea buna si ceea ce faci faci bine. Primesti insa cu greu lipsa de sustinere sau neintelegerea din partea prietenilor.
Am fost miscat cand i-am revazut, in aceasta sala, pe cei cu care am inceput constructia Aliantei Civice prin semnarea individuala a Apelului, in urma caruia s-a initiat aceasta mare structura a societatii civile. Mi-am amintit cum, la Timisoara, pe vremea cand eram lider si purtator de cuvant al Solidaritatii Universitare, m-am aflat alaturi de presedintele Asociatiei Fostilor Detinuti Politici, de reprezentantii Grupului de Dialog Social, ai Societatii „Timisoara”, ai Ligii Studentilor. I-am regasit aici, cu tragica exceptie a celui ce a fost George Serban, pe toti cei care, in toamna anului 1990, la Timisoara, am hotarat sa ne unim, ca structuri civice si ca persoane, intr-o mare alianta a societatii civile.
Am fost la fel de miscat sa-i ascult pe cei care au vorbit acum, in aceeasi tonalitate, in aceeasi nota a inceputurilor noastre, in cuvinte venind din inima si cu radicalitatea morala care atunci ne-a unit.
Exista insa ceva ce mie imi pare a fi o alaturare fortata: pe de o parte, exprimarea sperantei intr-o noua victorie, a celor care au format Alianta Civica si au ramas fideli spiritului ei si, pe de alta parte, un anume sentiment de vinovatie. Un sentiment de vinovatie generalizat. Si asta tocmai la noi, care ne-am propus sa cultivam responsabilitatea individuala, singura care poate sta la baza unei responsabilitati reale si a unei solidaritati colective. Eu nu cred ca este posibil sa-ti pastrezi speranta in victorie, atata timp cat o insotesti cu un sentiment general de vinovatie.
Iata de ce, ceea ce voi spune in continuare, va displace multora. Nu mi-am pregatit un discurs si cu atat mai putin un mesaj, tocmai pentru a lasa sa iasa la iveala ceea ce simt in acest moment. Pentru ca miza noastra, a tuturor, nu este miza electorala. Miza este adevarul despre ceea ce a fost si despre ceea ce este. Or, adevarul, ca sa fie complet, trebuie sa fie luminat cel putin din doua unghiuri de vedere.
Am spus aseara, intr-o interventie televizata, ca, in calitate de  simplu cetatean al Romaniei, eu nu as avea motive sa-l sustin pe presedintele Constantinescu si nici actuala Putere, pentru ca nu am informatii corecte care sa-mi permita sa stiu ce au realizat. Marea parte a cetatenilor Romaniei au doar informatii partiale, denaturate, false, sau nu au deloc informatii. Cred ca informatii corecte si complete nu aveti nici dumneavoastra.
Asa cum a fost prezentat, acest material de analiza a Aliantei, frumos si emotionant, era bine venit in 1997. Dar acum, in 2000, sunt stupefiat sa constat ca se eludeaza orice s-a facut bun, atat cat s-a facut. Sau ne rusinam si de ceea ce am facut bine? Credeti-ma, cu nici un chip eu nu pot sa inteleg cum s-a putut ajunge aici.
S-a afirmat ca exista o ruptura intre Alianta Civica si Putere. Or, din noiembrie 1996, Alianta Civica s-a aflat la putere prin membrii sai. Presedinte al tarii a devenit un membru fondator si reprezentant al Aliantei Civice. Presedintele a numit ca prim-ministru al Guvernului Romaniei o persoana propusa de Alianta Civica. Presedintele a numit ministri importanti in Guvernul Romaniei, care si  astazi fac parte din conducerea Aliantei Civice. Presedintele tarii si-a ales aproape toti consilierii dintre membrii Aliantei Civice si doi dintre ei au fost alesi in continuare in conducerea Aliantei Civice in perioada 1996-2000. Presedintele Curtii Supreme de Justitie a fost membru fondator al Aliantei Civice. Directorul SRI a fost membru fondator al Aliantei Civice. Importanti membri ai Aliantei Civice au fost propusi ambasadori si consuli si reprezinta acum interesele Romaniei in strainatate. Exista si numerosi deputati si senatori, prefecti, primari si presedinti ai consiliilor judetene care au fost si continua sa fie membri ai Aliantei Civice.
Realitatea este, asadar, ca multi dintre cei mai importanti demnitari ai statului roman sunt membri cunoscuti ai Aliantei Civice. Problema este daca Alianta Civica isi asuma responsabilitatea pentru ei. Aici este nevoie de un raspuns transant: da sau nu. Au facut bine ce au facut sau nu. Au fost competenti sau iresponsabili. Au fost cinstiti sau ticalosi. Au tradat idealurile Aliantei sau nu. Pentru ca aprecierea se cuvine facuta prin raportare la idealurile in jurul carora ne-am reunit  si nu in functie de relatia cu o conducere temporara a organizatiei. Este necesara o delimitare clara si individualizata iar daca activitatea unor membri ai Aliantei aflati in structurile Puterii este inacceptabila, atunci se impune ca acestia sa fie in mod public dezavuati si exclusi din organizatie. Daca s-a afirmat – cu patos – ca nu a existat o cale de legatura a Aliantei cu Puterea, ei bine aceasta legatura trebuia sa se faca chiar prin membrii Aliantei aflati simultan in Guvern sau alte structuri ale Puterii si in conducerea Aliantei.
Nu exista nimic mai pagubitor pentru stabilitatea democratiei decat preluarea a inca uneia din temele propuse cu perfidie de catre fosti securisti si vechi comunisti: tema condamnarii clasei politice in ansamblul ei. Nu exista nimic mai periculos decat a generaliza unele stari de lucruri si de a-i dezarma pe toti politicienii prin aceeasi sentinta, fara a incerca separarea foarte clara a celor care sunt vinovati sau nu au satisfacut exigentele noastre, fata de cei care cel putin au incercat sa apere idealurile si ideile noastre. Nimeni nu-si poate asuma dreptul incriminarii intregii clase politice si nici riscurile unui verdict de condamnare in masa.
S-a spus, cu asumarea aceluiasi sentiment generalizat de vinovatie, ca „exista si corupti printre noi”. Care corupti? Daca sunt cu adevarat, atunci sa-i dezvaluim si sa-i pedepsim. Nu putem afirma ca „exista si corupti”. Coruptii au nume, prenume si o functie. Si, bineinteles, acuzatia trebuie insotita de dovezi. Afirm cu tarie ca nu a existat nici o ezitare pentru a incepe ancheta penala asupra faptelor oricarei persoane acuzate de coruptie. Cine ne-ar putea impiedica sa facem aceasta ancheta? Si cine v-ar putea impiedica pe dumneavoastra sa spuneti nume?
Daca cineva are o obiectie il rog sa mi-o spuna acum. Pentru ca, daca vom continua sa acuzam clasa politica in general, punand laolalta fosti securisti tortionari cu dizidenti, infractori cu oameni corecti, competenti si cinstiti, nu vom face decat jocul celor care doresc un nou regim totalitar. Asa cum nu exista democratie fara o societate civila puternica, e bine sa nu uitam ca democratia nu poate sa existe nici fara partide puternice, nici fara o clasa politica bine conturata intr-o parte sau alta a spectrului politic. Sunt sigur ca dumneavoastra veti reusi sa iesiti din  aceasta situatie ambigua si incerta in care ati fost atrasi.
Doresc sa ma opresc, foarte pe scurt, la ce s-a facut bun in Romania anilor 1997-2000. A nu recunoaste ca in ultimii trei ani, in Romania, s-a produs o mare schimbare, o schimbare istorica si fundamentala, a pluti in continuare prin ceata si fumul care au fost aruncate asupra noastra este lucrul cel mai grav care se poate intampla acum. Pentru ca, in acesti trei ani, acesti politicieni care si-au asumat responsabilitati in conducerea tarii si aceasta administratie mereu terfelita, pe buna dreptate pentru unii, pe nedrept pentru altii, au realizat multe lucruri pozitive.
Legile pentru care am militat cand eram in opozitie sunt acum votate si promulgate. Avem Legea functionarului public, Legea raspunderii ministeriale, avem Legea deconspirarii securitatii ca politie politica, avem si Legea referendumului, avem si Legea Avocatului Poporului, ca si o serie intreaga de institutii noi, care sa le aplice. S-a adoptat Legea bugetelor locale, pentru care ne-am zbatut atata si care da in mana comunitatilor locale o reala capacitate de a decide. Acum consiliile locale vor putea stabili modul de folosire a banilor publici, pentru ca au baza legislativa. Avem Legea invatamantului, am asigurat drepturile minoritatilor, ceea ce parea unora ceva absurd sau un motiv ca sa arunce tara in razboi civil. Aceste legi exista, se aplica si reprezinta una dintre premisele pe baza carora suntem acum in negocieri cu Uniunea Europeana. Legile le-a facut actualul Parlament, asa cum este el, marcat de certuri, ezitari, acuzatii reciproce, dar pana la urma capabil sa voteze legi fundamentale pentru democratie.
Mi se reproseaza mereu ca nu s-a schimbat nimic. Una dintre temele de atac priveste fosta politie politica. Iata cateva cifre care reflecta situatia adevarata. Intre 1 iunie 1997, cand l-am schimbat pe directorul Serviciului Roman de Informatii, si 1 mai 2000, au fost trecuti in rezerva 910 ofiteri, intre care 5 generali si 570 cu grade de colonel si locotenent-colonel. Au fost angajati 1130 ofiteri, dintre care 98% sunt tineri, absolventi ai institutiilor de invatamant superior. Au fost schimbati din functii de conducere 24 sefi de sectii judetene, 19 sefi de unitati, 66 loctiitori de sefi de unitati, 1000 sefi de sector si sefi de birou. Totalul schimbarilor operate in SRI este de peste 3100. In trei ani, trei mii de schimbari. Nu mi se pare a fi putin pentru o institutie si cu atat mai mult fata de afirmatiile celor care spun ca nu s-a schimbat nimic in Romania.
Serviciul de Informatii Externe are dimensiuni mai reduse. Dar, dupa numirea noului director, fost consilier prezidential si fost membru al societatii care editeaza ziarul Romania Libera, au urmat peste 300 de schimbari in SIE, in locul celor trecuti in rezerva fiind incadrate persoane tinere cu studii universitare.
In Ministerul de Interne, in anii 1997-2000, s-au luat masuri extrem de drastice. 76 ofiteri au fost trimisi in judecata pentru comiterea unor fapte penale, 121 ofiteri au fost trecuti in rezerva, 310 ofiteri au fost retrogradati in functie si 1675 ofiteri au consemnari.
A spune ca nu s-a schimbat nimic in aceste institutii fundamentale sau ca nu s-a schimbat Curtea Suprema de Justitie, unde nu am acceptat reinvestirea judecatorilor care s-au pronuntat, prin celebra decizie a plenului Curtii din 1995, impotriva stabilirii drepturilor de proprietate prin Justitie, inseamna negarea iresponsabila a realitatii.
Credeti ca aceste schimbari au fost usoare? Credeti ca era posibil ca, fara aceste schimbari, sa se produca si celelalte?
Se spune ca nu s-a facut nimic – o alta obsesie – in lupta impotriva coruptiei si crimei organizate. Este o masinatie pusa in miscare chiar de structurile crimei organizate pentru a discredita aceasta actiune si, din pacate, si dumneavoastra ati fost manipulati. Exista nenumarate dosare si persoane anchetate, trimise in judecata si condamnate. Cu condamnari definitive. Nu reprezinta nimic aceste lucruri si nu vrem sa le luam in considerare, ca si cum nu s-ar fi facut?
Nu s-a facut nici un rabat pentru partidele care sunt acum la putere. Primul dosar trimis in judecata a fost cel al fostului sef al SAFI, fost ministru liberal de finante si secretar general, in acel moment, al PNL. Dupa venirea noastra la putere, nimeni din PNL nu s-a opus ca acest dosar sa-si urmeze cursul. Nu s-au facut interventii pentru apararea nici unor persoane cu functii de conducere.
Multi ar fi dorit ca aceasta lupta impotriva coruptiei si a crimei organizate sa se finalizeze in cateva luni. Atunci nu ar mai fi putut fi vorba de democratie si de stat de drept in Romania. Si ceea ce noi am vrut sa construim nou in Romania nu s-ar fi construit.
Directorii care au falimentat bancile, in momentul de fata sunt judecati si unii au fost deja condamnati. Putem sa nu luam in considerare ceea ce s-ar fi intamplat cu Romania daca schimbarea din 1996 nu s-ar fi produs? Cu informatiile aflate acum la dispozitia tuturor, se mai poate cineva indoi ca nu s-ar fi declansat un crah total in conditiile in care resursele valutare erau epuizate iar datoriile externe erau uriase? Si atunci, pentru ce sa ne fie rusine? Pentru ca directorii de banci corupti au fost trimisi in judecata sau condamnati? Sa ne fie rusine pentru ca am salvat tara dintr-un dezastru inevitabil, care ar fi trimis-o pentru inca jumatate de secol inapoi?
Sa tinem capul plecat? Doar pentru ca „poate se putea face ceva mai bine”? Sa ne fie rusine pentru ca am impiedicat ca Romania sa devina o tara a crimei organizate, cand ea se prabusea vertiginos in aceasta directie?
Putem face abstractie ca vechii conducatori ai flotei marine, fluviale, de pescuit oceanic au fost judecati si ca astazi sunt condamnati la pedepse incepand cu 10 ani de inchisoare? Din pacate, flota nu mai exista, banii erau in 1996 deja transferati in paradisuri fiscale, prejudiciul este imens si marcheaza inclusiv securitatea nationala a Romaniei.
Am spus ca nici cei care au lucrat in structurile actualei Puteri nu au fost crutati. Cand un inspector guvernamental a fost prins in flagrant de luare de mita, a fost anchetat si condamnat in regim de urgenta. Cand un primar CDR s-a sustras anchetei, a fost pus sub urmarire generala si trimis in judecata. Nimeni nu s-a opus si nu se va opune ca acolo unde exista coruptie, vinovatii sa fie pedepsiti. Acum sunt in curs de derulare procesele privind marile fraude din domeniul petrolului si ingrasamintelor chimice, care au dus la pagube de peste trei miliarde de dolari, produse inainte de alegerile din ’96. In unele procese exista deja sentinte de condamnare. Vor urma si alte procese privind contrabanda cu petrol, cu tigari si cafea. Nimeni nu a fost protejat si nimeni nu va fi protejat.
Nu trebuie sa omitem faptul ca in domeniul infractiunilor economico-financiare, nicaieri in lumea democratica un proces nu se termina mai devreme de trei ani. Ca in orice tara democrata, si in Romania trebuie sa acorzi si celui mai abject criminal dreptul la aparare, dreptul la expertize si contraexpertize. Dar a spune ca „nu s-a facut nimic”, a arunca mereu o umbra asupra moralitatii generale este deja prea mult.
In anul 1999, Romania a fost la un pas de a fi afectata grav de situatii extrem de critice. Am fost in pragul unui razboi civil cand cele doua asalturi mineresti au pus in evidenta slabiciunea unor structuri ale institutiilor statului si totul a depins de capacitatea presedintelui de a lua hotarari intr-un moment decisiv. S-a asigurat de urgenta cadrul legal si am putut interveni pentru a stavili violentele si amenintarile la adresa sigurantei nationale. Punerea in executare a hotararii Curtii Supreme de Justitie privind condamnarea liderului mineriadelor a pus capat incercarii de a submina autoritatea Justitiei prin forta si santaj. A fost greu, a fost periculos, dar, atunci cand pericolul a trecut, totul s-a uitat.
In contextul evenimentelor din Iugoslavia a fost nevoie de o decizie ferma si urgenta. Cum bine stiti, parerile au fost impartite si contestarile vehemente. Pozitia oficiala a Romaniei a fost corecta si ne-a intarit sansele de integrare in NATO.
Romania a scapat de povara unei datorii externe de trei miliarde de dolari, care provenea din timpul guvernarii PDSR. A fost achitata in termen evitandu-se riscurile enorme ale intrarii in incapacitate de plata.
In economie s-a realizat un mare numar de privatizari si restructurari. Aceste lucruri s-au facut usor? Nu! S-au facut cu un pret greu. Un pret care inseamna suferinta multor oameni. Un pret pentru o reforma ale carei rezultate abia acum incep sa se vada.
Cunoasteti, de asemenea, obstacolele cu care ne-am confruntat in reglementarea problemei fundamentale a proprietatii. Restituirea pamantului si a padurilor este acum fundamentata prin lege. Si legea restituirii imobilelor se va realiza. Cu greu, cu eforturi, dar ea nu mai poate fi impiedicata. Ca si legea privatizarii IAS-urilor, care a intampinat o opozitie inversunata.
Toate aceste lucruri trebuie cunoscute, spuse si explicate celor multi, pentru care s-au realizat. Dar cine sa le spuna? Nu este oare vocatia de a dialoga vocatia definitorie a Aliantei Civice? Inteleg ca este greu sa rupi traditia dizidentei antitotalitare pe care s-a construit imaginea independentei miscarilor civice. Unii au devenit in ultimul timp critici de profesie. Altii, care nu au fost dizidenti cand ar fi fost cazul sa se opuna dictaturii, isi construiesc acum un fel de dizidenta generalizata fata de oricine ar fi la putere si fata de orice ar face Puterea. De altfel, ar fi mult mai corect acum sa vorbim despre administratie si nu despre Putere. Prietenii nostri au acceptat insa cu usurinta sintagma aberanta regimul Constantinescu, indusa de PRM si PDSR. Fara sa ia in considerare ca, spre deosebire de regimurile anterioare, care au avut toate parghiile si structurile in mana, asa-zisul regim Constantinescu nu s-a bucurat nici macar de sprijinul Aliantei Civice.
Cand, in noiembrie ’96, am spus ca am castigat alegerile, dar nu am castigat puterea, am rostit un adevar. Cand, doi ani mai tarziu, dupa schimbari dramatice la nivelul institutiilor statului, am spus ca detinem  puterea politica, dar nu avem puterea economica, era o realitate care se mentine si acum. Iata de ce nu suntem capabili sa ne facem auziti prin  mass-media. Si de aceea este nevoie de o forta civica in stare sa comunice direct cu oamenii si care sa prezinte adevarul asa cum este el, nu cum este el denaturat de adversarii nostri politici.
Iata de ce este atata nevoie ca Alianta Civica sa-si regaseasca vocatia de dialog si, mai ales, sa-si regaseasca curajul. Pentru ca, astazi, se pare ca este un gest de curaj sa aperi ceea ce se face bine de catre Putere si de catre oamenii pe care i-ati promovat la putere si care si-au facut datoria. Multi dintre dumneavoastra se poarta ca si cum le-ar fi rusine cu cei care au facut reforma. Or, asa nu se poate castiga nici o batalie politica. Rusinati de ceea ce s-a facut bine, jenati de ceea ce s-a intamplat pozitiv, nu putem fi credibili. Nu mai putem recapata forta pe care am avut-o pana in noiembrie 1996, daca nu credem cu adevarat in ceea ce am facut bun. Desigur, indentificandu-i pe cei care au gresit si individualizand greselile, pentru a nu se mai repeta.
In dezbaterile care urmeaza, o sa-l rog pe ministrul Lucrarilor Publice sa prezinte concret, la obiect, ce s-a realizat din Contractul cu Romania, pentru ca, pana acum, dezbaterile in societatea civila romaneasca s-au facut doar dupa temele imaginate, propuse si impuse de catre reprezentanti ai fostei securitati si ai fostei nomenclaturi comuniste: de la sintagma regimul Constantinescu pana la infierarea algoritmului.
Va intreb: cum puteam accede la guvernare si cum putea fi condusa Romania, in mod democratic, altfel decat cu acest algoritm reprezentand ponderea formatiunilor care constituie majoritatea parlamentara si guvernul de coalitie? Care era alternativa? Sa ramanem in opozitie, lipsiti de puterea de a face ceva efectiv, obligati doar sa asistam, cu mici proteste de pe margine, la crahul generalizat care ameninta Romania? Cunoasteti alta modalitate de gestionare democratica a rezultatului alegerilor din 1996, alta decat aceea de a respecta un algoritm? In baza acestui algoritm, Conventia Democratica a avut majoritatea in Guvern si a putut guverna impreuna cu USD si UDMR. Este adevarat ca a existat o lupta interna continua care a condus la o diminuare a eficientei si a credibilitatii. Dar, cu toate acestea, Executivul a functionat si a realizat schimbari fundamentale pentru tara, ale caror efecte vor influenta pozitiv dezvoltarea tarii mult timp de acum inainte.
Ma intreb mereu de ce temele fabricate in laboratoarele de dezinformare ale fostei Puteri sunt preluate atat de lesne si fara discernamant. Poate pentru ca ne lipseste un element fundamental: increderea. Refuz sa cred ca noi, care am plecat impreuna, putem sa ne pierdem asa usor increderea care ne-a tinut impreuna.
Vom reusi mai departe numai daca vom reconstrui increderea in noi si in cei de langa noi, cu care am plecat la drum in vremurile grele si tulburi din 1990. Daca nu vom fi in stare, vom pierde nu numai alegerile, ci si sperantele celor care, cu un deceniu in urma, ne-au acordat increderea lor.

Impartasesc emotia tuturor celor care traiesc astazi in acest palat istoric bucuria unui eveniment mult asteptat: redeschiderea Galeriei de arta europeana in cadrul unui simpozion, pe care organizatorii l-au conceput ca pe o simbioza a artei plastice, a muzicii si a istoriei.
Indraznesc sa adaug marunta mea emotie din vremea cand, student fiind, paseam in Galeria de arta europeana cu sfiala si ireprimabila atractie. Datorez mult, din ceea ce am reusit sa stiu si sa devin, contactului prelungit in timp cu arta si istoria, pe care acest Muzeu le promoveaza cu stiinta si veneratie.
Pentru toti cei care suntem aici, astazi, aceasta aripa a Muzeului National de Arta este, alaturi de Biblioteca Centrala Universitara, de vizavi, o reamintire a dramaticelor zile din decembrie 1989, a distrugerilor de atunci, dar si a abnegatiei cu care multi oameni – unii se afla printre dumneavoastra, ii recunosc acum – au salvat o mare parte dintre valorile colectionate cu grija, timp de decenii. Carti si reviste au ars in cladirea de peste drum, atelierul dumneavoastra de restaurare a ars aici, tablouri si desene au fost distruse, ziduri au fost daramate intr-un valmasag de evenimente in care vointa de libertate a celor multi nu a putut impiedica actele de barbarie ale catorva.
Redeschiderea acestei Galerii este si un rod al solidaritatii exemplare pe care ne-au aratat-o nenumarate institutii, fundatii si persoane din Occident. In cei zece ani trecuti de la acele zile tulburatoare, cand intunecate, cand pline de lumina, am descoperit ca nu suntem singuri, ca exista in Europa, dar nu numai in Europa, o solidaritate reala din partea celora care impartaseau dorinta noastra uriasa de libertate, ajutandu-ne in lupta noastra impotriva barbariei si a cumplitelor ei urmari.
Noi, romanii, spunem ca prietenii la nevoie se cunosc. Permiteti-mi, de aceea, sa multumesc din toata inima prietenilor nostri de la Rijksmuseum din Amsterdam, Consiliul Britanic, Muzeul Luvru, Réunion des Musées Nationaux, Bayerisch National Museum, J.P. Getty Museum si multi altii. Fara Rijksmuseum din Amsterdam nu am mai fi putut admira superba iradiatie de lumina din Haman implorand iertare Esterei al lui Rembrandt; fara sprijin italian, altfel ar fi aratat tabloul de Luca Giordano; fara Getty Museum, nu ne-am fi putut bucura astazi de Fecioara cu Pruncul al lui Gentileschi iar, fara ajutor din Bruxelles, picturile lui Hans Memling n-ar fi avut stralucirea de acum.
Multumesc tuturor celor pe care i-am mentionat si celor multi pe care nu i-am putut nominaliza. Sunteti in gandurile si in inima noastra, alaturi de toti cei prezenti, pentru a ne bucura, impreuna, ca a fost posibil ca acest muzeu sa renasca din propria-i cenusa.
Restaurarea executata de specialisti din Occident a stimulat reflectia si performanta multor restauratori romani. De aceea, ne bucuram la fel de mult ca putem admira astazi Venus si Amor de Lucas Cranach, atat de pur, altfel decat stiam tabloul cu multi ani in urma. Ca de multe ori in trecut, si anii din urma au aratat cat de rodnica este o colaborare intre specialistii romani si cei occidentali.
Ne bucuram, in fine, de redeschiderea Galeriei de arta europeana din acest muzeu, pentru ca ea este si un semn al continuitatii. Inaugurata de primul rege din perioada moderna a Romaniei, aceasta colectie a crescut de-a lungul anilor si s-a contopit cu alte colectii din capitala si din tara, ca si cum pe diverse cai arta Europei venea spre noi si oferea capodoperele ei pentru a grabi aici aparitia unor noi forme de arta, alaturi de cele de tip bizantin si neobizantin. Poate ca nu intamplator arta moderna romaneasca s-a dezvoltat cam in acelasi ultim patrar al secolului al XIX-lea, in care s-a infiripat si nucleul central al colectiilor din acest muzeu. De aceea, Muzeul National de Arta poate fi considerat un simbol al modernitatii noastre.
Fara a forta o apropiere hazardata, as spune ca noi am intrat in Europa moderna odata cu prima Constitutie democratica din 1866, dar si cu constituirea acestei colectii, de catre acela care era atunci, in 1869, Principele Carol I. Drumul a fost continuat de oameni de valoare ai societatii romanesti care s-au dedicat cresterii acestei colectii de arta europeana. Ea poate fi socotita, asadar, si un simbol al devenirii noastre, al recuperarii apartenentei noastre la cultura europeana.
Razboaie au trecut si au intrat in istorie. Regimul comunist, cu toate ororile lui, a intrat si el in istorie. Iata acum ca si distrugerile din decembrie 1989 au intrat in istorie. Dar acest muzeu de arta, national prin excelenta, straluceste din nou, mai bogat ca oricand.
Sa ne bucuram impreuna ca, dupa zece ani, unii mai buni, altii mai putin buni, ani de sperante, dar si de dezamagiri, aceasta realizare ne gaseste alaturi. Sa ne bucuram ca suntem impreuna in Muzeul National si sa ne lasam sub vraja artei.
Vom fi mai intelegatori si mai generosi.

Ma bucur ca la aceasta lansare, a proiectului de constituire a Consiliului de Reprezentare a Romanilor de Pretutindeni, sunt prezenti multi dintre cei care si-au asumat asigurarea legaturilor dintre statul roman si romanii de pretudindeni: deputati, senatori, secretari de stat, inalti functionari ai statului roman. Eforturile pe care dumneavoastra le-ati depus si le depuneti merita multumirile si felicitarile noastre. Pentru ca dumneavoastra incercati sa raspundeti cat mai complet si eficient cerintelor celor zece milioane de romani care traiesc in afara frontierelor statului roman. La fel de importanta este si participarea la aceasta intrunire a reprezentantilor comunitatilor romanesti din afara tarii.
In intalnirile pe care le-am avut cu reprezentanti ai comunitatilor romanesti din Statele Unite, Franta, Germania, Israel si din multe alte tari, inclusiv din statele aflate in imediata noastra vecinatate, s-a dezbatut, de multe ori, necesitatea crearii unui for reprezentativ care sa ofere romanilor care traiesc in afara tarii posibilitatea de a se exprima in mod direct. Suntem acum impreuna pentru a analiza propunerea de creare a unui Consiliu Superior de Reprezentare a Romanilor de Pretutindeni, un consiliu consultativ care ar urma sa functioneze pe langa Parlamentul Romaniei.
Nu cred ca este necesar sa insist acum asupra rolului pe care l-au avut romanii din Occident in promovarea intereselor Romaniei. Demersurile pentru integrarea Romaniei in structurile europene si euro-atlantice, pentru incurajarea investitiilor straine si, in general, modul in care este privita Romania acum nu sunt doar rezultatul unor performante interne si al unor eforturi diplomatice intense, ci si al prezentei active a romanilor din strainatate. De multe ori, ei au reprezentat chiar singurul contact pe care strainii il puteau avea cu Romania, cu acel spirit autentic romanesc pe care au reusit sa il inteleaga si sa-l pretuiasca. Experienta, cunostintele, vocea lor, parerile lor, sugestiile lor conteaza foarte mult pentru noi. Este in interesul Romaniei, este in interesul nostru, al tuturor, sa le ascultam cu atentie.
De asemenea, nu cred ca trebuie sa mai insist asupra rolului capital pe care il au relatiile cu Romania pentru romanii din vecinatatea tarii in pastrarea graiului si a traditiilor noastre in aceasta regiune. Toate aceste lucruri sunt bine cunoscute si recunoscute.
In lipsa unui organism care sa le coaguleze si sa le faca cunoscute, cerintele romanilor din afara tarii nu au fost, pana acum, decat rar ascultate la nivel oficial, cu toate eforturile substantiale care s-au facut in ultimul timp.
Va aduceti aminte, fara indoiala, ca dialogul dintre statul roman si romanii aflati cu sau fara voia lor in afara frontierelor a fost distorsionat, atunci cand nu era total intrerupt, in anii comunismului. Comunitatile romanesti din Occident au reprezentat multa vreme principala forta de opozitie fata de regimul totalitar. Regimul comunist, asa cum stim, a subminat fara nici un fel de scrupul unitatea si autoritatea emigratiei romanesti. Urmarile invrajbirii si ale dezinformarii comuniste s-au facut simtite multa vreme si, din pacate, urmele lor dainuie chiar si acum. Intre fratii nostri de “dincolo” a persistat neincrederea si dupa 1989 si, mai mult, s-a intamplat ca, in unele cazuri, cei care au revenit in tara sa fie primiti cu suspiciune si lozinci denigratoare.
In ciuda acestor dificultati si dezamagiri, cred ca in ultimii trei ani am reusit sa articulam o strategie de apropiere intre tara si romanii din afara frontierelor. S-au creat institutii care sa raspunda nevoilor lor.  In 1998 a fost adoptata Legea privind acordarea de sprijin pentru comunitatile romanesti, s-a infiintat Centrul „Eudoxiu Hurmuzachi”, s-a instituit un fond la dispozitia Primului Ministru destinat romanilor de pretutindeni. In plus, ceea ce era o simpla directie, care functiona pe langa Departamentul Informatiilor Publice al Guvernului, a devenit, in decembrie 1998, Departamentul Romanilor de peste Hotare, subordonat direct Primului Ministru. Concomitent, in Parlament, au fost infiintate doua subcomisii, la Camera Deputatilor si la Senat, care se ocupa in mod special de relatia cu romanii de peste hotare. Incepand din 1999 exista un consilier personal al presedintelui, pentru inlesnirea dialogului si cooperarii intre aceste foruri si promovarea relatiilor Presedintiei cu romanii de pretutindeni. In cadrul programului ARC, am avut contacte permanente cu reprezentanti ai organizatiilor romanesti din statele vecine si din Occident, cu profesori, elevi si studenti, in special din Bucovina si Basarabia. Este pentru prima oara in istorie cand Romania are o astfel de strategie si o aplica.
Proiectul pe care il discutam astazi vine in completarea rezultatelor obtinute pana acum. Este momentul sa punem bazele acelui for reprezentativ al romanilor de pretutindeni pe care marea majoritate a acestora si-l doreste si sa le oferim un cadru legal in care sa-si poata exprima punctele de vedere fata de politicile statului care li se adreseaza.
Raportata la numarul de locuitori, Romania este unul dintre statele europene cu cea mai numeroasa populatie in afara frontierelor. Milioane de romani realizati profesional pe toate meridianele lumii reprezinta tot atatea milioane de contacte ale Romaniei in lumea afacerilor, in lumea stiintei si culturii, in lumea marii industrii si in alte domenii in care conationalii nostri si-au demonstrat performanta in strainatate.
Daca am reusit sa constituim institutiile statului care sa promoveze relatia cu romanii de pretutindeni, trebuie sa construim acum si cealalta jumatate a podului, pentru a permite conationalilor nostri sa-si exprime si sa-si sustina propriile interese in Romania. Realizarea unui dialog permanent si eficient intre toti romanii, indiferent de domiciliu, este cu atat mai necesara in era globalizarii in care intram acum.
Consiliul Superior de Reprezentare a Romanilor de Pretutindeni va avea un mandat consultativ. Fiind insa rezultatul unor alegeri libere, asa cum se prevede in proiect, acest Consiliu va avea un caracter democratic. Mandatul sau va fi deci nu doar consultativ, ci si reprezentativ in fata autoritatilor statului roman. Acesta este elementul nou, prin care se incearca o coagulare a romanilor din afara tarii in scopul mai bunei reprezentari a intereselor lor de catre cei pe care ei insisi ii aleg. Si cred ca acest exercitiu democratic va putea sa contribuie, in fine, la gasirea unor voci care sa-i reprezinte cat mai bine, dar si la unitatea romanilor din afara tarii care, trebuie sa recunoastem, sunt foarte dispersati si rareori reusesc sa aiba o voce comuna care sa-i reprezinte si prin intermediul careia interesele fundamentale ale poporului roman sa poata sa fie exprimate si pe aceasta cale.
Bineinteles, demersul pe care il initiem acum, in mod oficial, nu este usor. Dimpotriva, el este chiar dificil si aceasta afirmatie se bizuie pe experienta intalnirilor pe care le-am avut pana acum, inclusiv in timpul in care am tinut cursuri in strainatate. Am putut sa vad atunci, din perspectiva unui om obisnuit, ca profesor in Occident, cat de diferit sau chiar contradictoriu sunt privite lucrurile de catre romani chiar in cadrul aceleasi comunitati. Din pacate, trebuie sa plecam chiar de la aceasta baza. Va fi un proiect anevoios, dar aceasta nu trebuie sa ne demobilizeze. Nadajduiesc ca problemele vor fi rezolvate in urma discutiilor in Parlament si a eforturilor pe care institutiile abilitate le vor face in acest sens. Si nadajduiesc ca spiritul de colaborare interinstitutionala si de cooperare multilaterala in care a fost initiat acest proiect, respectand dorinta confratilor nostri de peste hotare de a nu fi victimele partizanatului politic, va fi pastrat si in viitor. Apelez deci la toate fortele politice sa inceapa discutarea acestui proiect, pentru ca romanii din afara hotarelor tarii sa-si poata desemna candidatii cat mai repede, chiar pana la toamna, astfel ca desemnarea lor sa aiba loc in paralel cu derularea alegerilor generale din tara. Acesta este scopul pe care ni-l propunem. Ar fi extraordinar ca, in acelasi timp cu procesul democratic de alegere a parlamentarilor in Romania, sa se desfasoare si in afara tarii un proces democratic de alegere a reprezentantilor in Consiliul comunitatilor romanesti.
Am avut placerea sa gazduiesc la Cotroceni, chiar in aceasta sala, in toamna trecuta, un prim Forum al Presei Romane de Pretutindeni. Cu acea ocazie, intreaga clasa politica s-a angajat sa urgenteze crearea unui cadru care sa permita romanilor de pretutindeni sa fie reprezentati pe langa institutiile statului roman. Faptul ca acestei promisiuni, facute in mod public acum sase luni, i se pune astazi prima si cea mai importanta piatra de temelie, este un pas important spre normalitate in relatia dintre romanii din tara si cei aflati astazi in afara frontierelor tarii.

Ca sa anticipam viitorul, avem nevoie sa privim inceputul noului mileniu prin ochii tinerilor de astazi. Inventivitatea, dinamismul si libertatea de spirit a tinerilor, profesionalismul si experienta dascalilor, care au fost si sunt mereu alaturi de ei, ne dau certitudinea ca viitorul tarii noastre este pe maini bune.
Impreuna, autoritati ale statului, organizatii neguvernamentale, institutii de invatamant, profesori si parinti, suntem datori sa oferim tinerilor o educatie de cea mai buna calitate. De aceea, poate cel mai important lucru este colaborarea permanenta dintre factorii care se ocupa de educatie. In acest sens, remarc faptul ca parteneriatul dintre Ministerul Educatiei Nationale, Ministerul Tineretului si Sportului si Fundatia pentru Renasterea Romaniei prin Educatie, nascut prin alcatuirea si realizarea Programului „Romania – Educational”, da consistenta unei colaborari de durata.
Voi, tinerii, aveti acum posibilitatea de a va exprima liber, de a va dezvolta ideile si proiectele. Nu trebuie sa va fie teama sa spuneti si sa faceti ceea ce ganditi, atat timp cat actiunile voastre nu vin in contradictie cu libertatile celorlalti. Asociatiile elevilor, deja constituite, dovedesc un mare potential de inteligenta si creativitate. Sunt convins ca ele vor deveni, in timp, adevarate scoli ale democratiei. Sper ca, la alegerile pe care le organizati, veti opta pentru cei mai buni si veti da astfel o pilda de responsabilitate, valabila si pentru alegatorii mai varstnici decat voi.
Ceea ce trebuie sa stim toti este ca o societate democratica nu este una in care fiecare individ isi urmareste numai propriile interese fara sa ii pese de ceilalti. Dimpotriva, adevarata democratie inseamna colaborare, inseamna capacitatea de a actiona impreuna pentru un scop inalt. De aceea, va indemn sa aveti incredere in colegii, in prietenii, in vecinii vostri. Incercati sa lucrati impreuna cu ei si atunci rezultatele pe care le veti obtine – si pe care le vom obtine toti – vor fi cu siguranta mai bune. Este o lectie a unitatii pe care, din pacate, cei mari o uita adesea. Este o lectie de invatarea careia depinde chiar viitorul democratic si prosper al tarii noastre. Este o lectie prin care voi, tinerii, demonstrati chiar de pe acum ca meritati si veti merita in continuare nota maxima.

Mai intai, doresc sa va multumesc tuturor pentru primirea pe care mi-ati facut-o, la fel de frumoasa ca ziua aceasta si ca primavara pe care o traim impreuna, pregatind recolta unui an pe care ni-l dorim cat mai rodnic.
Multumesc, de asemenea, vicepresedintelui Bancii Mondiale, care a dorit sa participe la acest eveniment, inaltelor oficialitati ale statului roman prezente astazi in satul dumneavoastra si, bineinteles, reprezentantilor Fondului Roman de Dezvoltare Sociala, responsabil cu indeplinirea acestui proiect, al carui beneficiari sunteti dumneavoastra, locuitorii satului Kogalniceanu si ai comunei Ramnicelu.
Cred ca prea multe vorbe nu sunt necesare acum. In general, vorbele sunt necesare cand vrei sa explici ce ai de gand sa faci sau cand vrei sa explici ce nu s-a facut si de ce nu s-a facut. Noi ne-am intalnit astazi pentru a vedea ce s-a facut si pentru a inaugura acest pod pe care ati avut inspiratia sa-l numiti atat de sugestiv „Podul Sperantei”. Aceasta inseamna ca nu ne vom opri aici, insemna ca acest pod va fi urmat de altele, va fi urmat de drumuri pietruite, de instalatii si retele care sa asigure alimentarea cu apa, energie electrica, comunicatii telefonice si alte utilitati care tin de un minim de civilizatie moderna.
Ideea noastra si scopul Fondului Roman de Dezvoltare Sociala este de a identifica zonele cele mai sarace din Romania, zonele care nu beneficiaza de utilitati publice strict necesare si de a asigura apoi fonduri pe care comunitatile locale sa le investeasca si sa le gospodareasca cat mai bine. Este important sa inteleaga toata lumea ca, intr-adevar, Banca Mondiala a imprumutat tarii noastre niste bani in conditii avantajoase, dar realizarea proiectelor pentru care se aloca acesti bani revine comunitatilor locale. In jurul acestor fonduri pe care Banca Mondiala si statul roman le-au pus la dispozitie sta, de fapt, efortul dumneavoastra. Si, poate, rezultatul cel mai important este faptul ca locuitorii satelor reusesc sa munceasca impreuna pentru a face mai buna propria lor viata. Este, cu alte cuvinte, un mod de a zidi si de a consolida o solidaritate romano-romana, o solidaritate comunitara, iar acest Pod al Sperantei vine astazi sa demonstreze ca ea este posibila.
Asa cum arata si domnul profesor Dop, satul dumneavoastra poarta un nume prestigios, al marelui carturar, politician si om de stat Mihail Kogalniceanu. Pe vremea lui Mihail Kogalniceanu s-a nascut si s-a dovedit adevarata acea vorba, pe care o cunoasteti din batrani: „Unde-i unul nu-i putere”. Ea ne-a adus Unirea din 1859, ea ne-a tinut uniti, ea ne poate fi indemn de solidaritate si astazi. Sa nu traim in izolare si insingurare, sa fim toti impreuna, asa vom avea si putere, vom scapa si de saracie, vom reusi sa avem o viata mai buna si sa ne bucuram de ea.
Inca o data, pentru eforturile pe care le-au facut, multumesc tutu-ror celor care au participat la realizarea acestui proiect, iar dumnea-voastra, oameni buni din Ramnicelu, va urez sa va pastrati speranta, sa aveti o viata mai usoara, mai buna si mai frumoasa.

Domnul ministru Noica a fost convingator in tot ceea ce ne-a prezentat. A citat si pe un fost ministru al Lucrarilor Publice care spunea ca infaptuieste, si mai putin vorbeste. Domnul ministru Noica ne-a aratat ca infaptuieste, dar si vorbeste bine. Stie ca astazi vorbele trebuie insotite de „probe” si, iata, avem aici imagini foarte sugestive, reunite in aceasta expozitie.
Trebuie sa observ ca totul a fost gandit temeinic. Sunt abordate in primul rand cerintele esentiale pentru o buna organizare a vietii noastre: caile de comunicatii, alimentarea cu apa, dimensionarea zonelor locuibile. Remarc, apoi, ce trebuie luat in considerare pentru o constructie cu adevarat durabila: zonele de risc natural, care trebuie evitate; zonele in care se poate construi, dar in conditii de prevenire a riscurilor; zonele protejate, naturale sau istorice, care trebuie conservate si, in sfarsit, zonele turistice, care pot deveni o sursa extraordinara de venituri si beneficii, dar care, din pacate, la noi au fost gandite gresit, luand in calcul numai punctul teminus legat de frumusetile naturale si uitand ca, pentru a ajunge pana acolo, este nevoie de infrastructura.
Incercand sa aflam care a fost conceptia care sta in spatele planurilor de amenajare a teritoriului, a planurilor de urbanism, putem remarca o dezvoltare progresiva, de la mic la mare, de la cazuri particulare la situatii generale. La acest vernisaj, cel mai mult m-a impresionat harta luminitelor albe si rosii, semnalizand drumuri pietruite si retelele de alimentare cu apa, ceea ce inseamna o alta perspectiva pentru viata celor de la sate, spre un confort apropiat celui de la oras. Este incurajator, pentru o tara in care taranii au fost mereu uitati si au trait in conditiile cele mai rele, sa vezi aceasta harta care, dincolo de cerin-tele amenajarii teritoriului, promoveaza solutii in folosul oamenilor.
A trecut o luna de la deschiderea dezbaterilor pe tema relansarii constructiei de locuinte, initiate de Ministerul Lucrarilor Publice si Amenajarii Teritoriului. Intre timp, ministerul a mai facut un pas ina-inte organizand aceasta expunere in imagini a proiectelor si solutiilor preconizate pentru ca lucrarile sale sa raspunda cerintelor oamenilor de azi si urmasilor lor. Orice lucrare publica, orice constructie, fie ea si o casa familiala, trebuie sa ia in seama cadrul in care este amplasata.
Relansarea constructiei de locuinte inseamna, in primul rand, crearea unor conditii care sa permita obtinerea unei locuinte de catre aceia care altfel nu ar avea posibilitati, si ma refer in special la tineri. Conditii avantajoase inseamna un pret accesibil, platibil prin acordarea de credite pe termen lung, termene de predare a locuintelor mai scurte si, desigur, confort in locuinte moderne, in mare parte familiale, situ-ate intr-un mediu si el amenajat.
De la aceste cazuri particulare, de la aceste luminite de pe prima harta, in spatele carora stau oameni si comunitati, se trece mai departe, la planurile de amenajare a teritoriului zonal, apoi la proiecte de coope-rare transfrontaliera, cum este cel din zona transfrontaliera Romania-Ungaria. Intr-o viziune mereu mai larga, urmeaza Europa in schimbare si totul se incheie cu o perspectiva planetara.
Pentru a construi ceva mic, intr-un sat sau intr-un cartier, trebuie sa ai viziunea lumii in care te misti. Cred de aceea ca nu intamplator, pentru prezentarea acestei viziuni in spatiu, s-a ales un loc privilegiat pentru o viziune in timp. Ne aflam in Muzeul de Istorie iar in istorie nu intri numai castigand batalii ori ridicand constructii grandioase. In istorie intra in primul rand cei care gandesc si zidesc pentru Viata Omului.

Experienta comunista a marcat tragic popoarele din Centrul si Estul Europei. Regimul comunist a facut din represiunea politica principalul sau pilon de sustinere. Pentru ca statele din aceasta parte a Europei sa se poata dezvolta liber si democratic, este astazi necesar ca actiunile criminale ale politiei politice sa fie dezvaluite in totalitatea lor, vinovatii trebuie sa fie cunoscuti iar crimele lor, imprescriptibile moral, trebuie  judecate. Fiind crime impotriva umanitatii, nu pot fi prescrise juridic.
Trecutul, oricat de dureros ar fi, poate fi depasit. Pentru a putea fi depasit, el trebuie asumat. Pentru a putea fi asumat, el trebuie inteles. Iar pentru a putea fi inteles, el trebuie cunoscut. Crimele comunismului au fost posibile si pentru ca aceia care le-au comis au fost convinsi ca despre ele nu se va afla niciodata si ei nu vor raspunde vreodata pentru ele. Acest val de tacere trebuie inlaturat. Adevarul trebuie scos la lumina si vinovatul judecat.
De zece ani incoace, se desfasoara in Romania un proces moral al comunismului, in care acuzatorul este societatea civila. Miile de interventii publice ale organizatiilor civice, studiile tiparite, colocviile pe aceasta tema au aratat cetatenilor romani cat de malefic a fost comunismul. Exista, desigur, nostalgici ai regimului totalitar. Din nefericire, comunismul nu a fost inca discreditat social iar nostalgicii comunismului sunt cei care regreta, de fapt, falsa siguranta sociala din acea perioada. Din punct de vedere moral insa, comunismul este discreditat in Romania, fiind asimilat unui regim de ocupatie. Vocile care se revendica direct de la ideea comunista sunt cu totul izolate.
Am promulgat, la sfarsitul anului trecut, Legea privind accesul la propriul dosar si deconspirarea Securitatii ca politie politica. S-a recunoscut astfel, prin aceasta lege, propusa de presedintele Asociatiei Fostilor Detinuti Politici din Romania, ca puterea comunista instaurata in Romania, la 6 martie 1945, a exercitat “o permanenta teroare impotriva cetatenilor tarii, a drepturilor si libertatilor fundamentale”. Populatia Romaniei are astazi posibilitatea de a sti daca cei care candideaza sau sunt numiti intr-o functie importanta in stat au colaborat cu politia politica din perioada 1945-1990, au facut parte din structurile represive ale sistemului comunist si daca, in aceste conditii, mai este cazul sa fie alesi intr-o asemenea functie.
In ianuarie 1990, sub uriasa presiune a demonstratiilor anticomuniste, Partidul Comunist Roman, care in 1989 avea patru milioane de membri, a fost desfiintat. Incercarile de reinfiintare a unor partide de sorginte comunista au fost respinse de instantele judecatoresti.
Noua legislatie a Romaniei considera amenintari la adresa sigurantei nationale a statului initierea, organizarea, savarsirea sau sprijinirea in orice mod a actiunilor totalitariste sau extremiste, de sorginte comunista sau fascista.
Autoritatile romane au luat decizii importante pentru reabilitarea juridica a fostilor detinuti politici. Semnificative in acest sens sunt recursurile in anulare introduse de Procurorul General impotriva deciziilor de condamnare abuziva a unor mari personalitati ale vietii politice, culturale si universitare, ale bisericii, armatei si justitiei. Ca urmare, prin hotararile Curtii Supreme de Justitie din ultimii ani, aceste persoane au fost reabilitate.
In afara persoanelor condamnate penal pentru infractiuni politice, printr-o hotarare adoptata anul trecut de Guvernul Romaniei, statutul de luptator in rezistenta anticomunista a fost recunoscut si persoanelor sanctionate administrativ prin deportare si domiciliu fortat, din motive politice.
Cu sprijinul Consiliului Europei s-a infiintat Muzeul holocaustului comunist, in cladirea fostei inchisori de exterminare de la Sighet si s-a pus in opera un program de istorie orala pentru conservarea, prin inregistrare pe casete, a marturiilor victimelor supravietuitoare ale ororilor comunismului.
In acelasi timp insa, Romania, ca de altfel si celelalte state ale fostului bloc comunist, se afla intr-o situatie extrem de dificila. Pe de o parte, pentru ca procesul de democratizare sa fie deplin, acesta trebuie sa invinga rezistenta vechilor structuri ale aparatului comunist. Pe de alta parte, intr-un stat de drept, cum este Romania de astazi, lupta impotriva exponentilor vechilor structuri represive nu poate fi dusa decat cu mijloace democratice. Solutiile acestei probleme nu sunt inca suficient explorate. Aveti acum oportunitatea de a identifica, impreuna, instrumentele democratice cele mai adecvate pentru eliminarea tuturor ramasitelor sistemului comunist si ale aparatului represiv totalitar din  sferele care influenteaza cursul dezvoltarii societatilor postcomuniste din tarile Europei Centrale si de Est.
Sunt convins ca evaluarea crimelor comunismului, in cadrul dezbaterilor Congresului international de la Vilnius, va contribui la acea intelegere, prin cunoastere, care sa faca posibila asumarea si depasirea trecutului nostru comun, dureros si irepetabil.

Ma bucur ca sunteti aici, la o intalnire informala si ca veti putea cunoaste Romania. Observ chipuri cunoscute din alte tari, din universitati pe care am avut ocazia sa le vizitez si ma bucur ca am prilejul acum sa va spun „bun venit” la Bucuresti, la Congresul romanistilor din intreaga lume.
Aceste intalniri ale romanistilor sunt deja destul de vechi. Inainte de 1990, se convocau mai mult in strainatate. Schimbul de idei era liber, dar reprezentantii Romaniei participau mai rar. Din fericire, cei care participau erau chiar reprezentativi. Acum, aveti sansa sa va reuniti in Congres chiar pe teritoriul Romaniei. Sper ca acelor care vin pentru prima data in Romania sa le placa, iar cei mai multi, care au fost aici de mai multe ori, sa remarce schimbarile in bine – spun eu – vizibile chiar si prin geamul autocarelor cu care veti calatori prin Romania. In ultimii ani s-au construit sute de mii de case taranesti si vile moderne, localuri comerciale, ateliere, sedii de banci si societati de asigurari.
Revenind la placerea intalnirii de astazi, ea este data si de faptul ca studiile carora v-ati dedicat au ceva special. Ca universitar si cercetator de o viata, stiu ca nu poti fi nici cercetator adevarat si nici profesor adevarat, daca nu iubesti ceea ce faci. Iar cei care sunt cu adevarat cercetatori si profesori isi iubesc obiectul de studiu chiar daca acesta inseamna roci, organe de masini sau cifre. Dumneavoastra aveti o sansa in plus, pentru ca aveti ocazia sa dialogati cu vorbitorii limbii care constituie obiectul studiilor dumneavoastra. Cred ca aceasta aduce inaltei pregatiri stiintifice si pasiunii pentru cercetare un anume plus, de suflet.
Astazi, dorim si chiar facem un raport mai corect intre imagine si realitate. Am decis ca nu imaginea trebuie prelucrata, ci realitatea care poate sa schimbe imaginea. Am respins asa-numitele „contracte de imagine” cu bani multi si rezultate putine. Daca nu am reusit intotdeauna sa obtinem o imagine de presa buna, cel putin nu am mai cheltuit bani care pot fi astfel utilizati mai cu folos. Convingerea mea este ca niste subiecte publicitare, indiferent ca apar in ziare sau la televiziune, nu pot schimba imaginea pe termen lung si cu atat mai putin realitatea. In acelasi timp, putem corecta prin dialog imaginea simplificatoare a tarii lui Dracula si putem descoperi ce ne individualizeaza in oceanul globalizarii.
Romania nu este o mare putere politica, economica sau militara. Exista insa un domeniu in care nu marimea este foarte importanta, ci unde identitatea, originalitatea, profunzimea sunt valori esentiale. Si acesta este cultura. Cultura oricarui popor incepe cu traditiile si, in aceasta directie, romanii au pastrat o comoara nepretuita.
In vremea de astazi, ispitele culturii de masa si ale confortului sunt foarte mari. Toata lumea intrebuinteaza farfurii din material plastic de unica folosinta, bea apa din sticle de plastic, asculta muzica pe CD-uri, compusa pe sintetizator, sau se imbraca cu haine croite in serie. Aceasta realitate se gaseste si in Romania si nu este un lucru rau. Dar pentru ca un om sa se regaseasca pe sine, sa-si afle identitatea profunda, este nevoie de traditia si credinta care exista sublimate in arta populara. Si poate, mai mult ca oricand, la acest sfarsit de mileniu avem nevoie de radacinile noastre.
Nu este insa de ajuns sa ne regasim identitatea. O identitate trebuie afirmata si exersata. Izolarea si tacerea au asupra identitatii acelasi efect pe care il au seceta si intunericul asupra florilor.

Ma bucur ca in acest vechi palat putem sa avem nu numai discutii fructuoase, dar putem sa si admiram excelentele fotografii realizate de Inge Baauw si Wim Lamboo din Tarile de Jos. Ele au fost prezentate de o persoana deplin avizata, domnul consilier Sorin Alexandrescu, profesor la Universitatea din Amsterdam.
In acelasi timp, imi pare foarte bine ca pot intoarce bucuria care mi-a fost oferita cu prilejul vizitei de stat in Tarile de Jos, cand am deschis o expozitie de sculptura romaneasca. Sunt bucuros sa-i pot vedea in fotografiile realizate de artistii olandezi pe cativa dintre prietenii mei artisti romani alaturi de alti artisti din tarile vecine, pe unii dintre ei avand placerea sa-i cunosc, cu totii aducand un suflu nou in cultura europeana.
Nu putem sa nu remarcam ca ne aflam in fata unei expozitii fotografice inedite si ca tematica, si ca expresie, in care mari artisti, obisnuiti sa creeze, devin, la randul lor, obiectul artei fotografice semnate de Inge Baauw si Wim Lamboo. Autorii au stiut mai intai sa-i descopere, apoi sa-i cunoasca mai bine si apoi sa colaboreze cu ei. Fara indoiala, toate acestea au cerut un timp, dar si o mare deschidere umana; au cerut un ochi sigur, dar si o inima calda. Cei doi artisti fotografi ne dau acum impresia ca toti cei pe care ii vedem in lucrarile lor le sunt vechi prieteni.
Nu sunt fotografiile unor reporteri obisnuiti. Autorii nu si-au propus sa dezvaluie ceva senzational, ci doar sa arate latura umana a unor artisti care altfel ar ramane in lumea lor retrasa, inaccesibila publicului. Aura de artist solitar dispare, iar in locul ei apare o familiaritate respectuoasa si de buna calitate, care exclude orice forma de publicitate. Atmosfera mai curand poetica, adesea stranie, care se degaja din aceste fotografii, creeaza un subtil portret al artistului, in general.
Pentru ca Inge Baauw si Wim Lamboo ne deschid atatea perspective ii felicit inca o data.

Vreau sa incep prin a va spune: Bine ati venit acasa!
Ma bucur sincer ca ma aflu alaturi de atatia tineri romani, de unii dintre profesorii care v-au indrumat si printre care am avut menirea de a ma fi numarat, de oameni de stat si reprezentanti ai societatii civile. Ne-am intalnit aici – in acest palat poate prea solemn pentru o astfel de intalnire tinereasca – pentru ca suntem preocupati de problemele voastre si vrem sa le cunoastem, asa cum am dori sa va impartasim si experienta, si dorintele noastre.
Dumneavoastra ati demonstrat, prin capacitatea de a fi obtinut burse de studiu si prin finalizarea acestora in strainatate, ca sunteti o elita a absolventilor invatamantului superior din Romania. Ati indraznit sa sperati, dar mai ales ati decis sa va dovediti pregatirea si talentul, avand de infruntat o concurenta acerba in universitati de prestigiu ale lumii. Faptul ca ati reusit demonstreaza curajul si hotararea cu care ati invatat sa va asumati riscuri, ceea ce este un lucru important, poate unul dintre cele mai importante lucruri in lumea dura de astazi.
In Romania s-a vorbit si se vorbeste foarte mult astazi despre “exodul creierelor”. Este o realitate a lumii de azi, dar, utilizand-o in mod exagerat, platim, poate fara sa stim, un tribut unei mentalitati invechite si pagubitoare, care pana nu demult ne inchidea intr-o lume a non-comunicarii si a fricii. Nu numai despre „exodul creierelor” trebuie sa vorbim, ci si despre libera circulatie a elitelor. In ciuda celor care se tem de tot ce este nou, de tot ce ne inconjoara, adevarul este ca traim intr-o tara libera, intr-o societate in care fiecare are dreptul sa isi aleaga propria cale pentru a se realiza.
Departe de a fi doar un rau care trebuie deplans, circulatia elitelor ne apropie de Occident si ne ofera sansa perfectionarii. Cu cat tineri ca voi circula mai mult cu atat mai rapid ne putem integra in spatiul de-mocratic al noului mileniu. Viitorul apartine libertatii. Talentul si profesionalismul nu au granite de stat. Ele nu separa, ci dimpotriva, unesc.
Aceasta nu inseamna ca noi, romanii, n-am avea nevoie, acum si aici, de inteligenta si de – indraznesc sa spun – devotamentul vostru. Dimpotriva. M-am implicat, alaturi de institutii guvernamentale si neguvernamentale, in organizarea acestui Forum, pentru ca tara are, mai mult ca niciodata, nevoie de voi si pentru ca sunt constient ca reprezentati o valoare nationala. Combinand cunostintele acumulate in anii de studiu din tara cu efortul formativ, specific sistemelor de invatamant occidentale, mai ales cu eficienta lor bazata pe pragmatism, voi si ceilalti tineri care se specializeaza acum in strainatate aveti o experienta proprie, un spor de luciditate si dinamism.
In aceste zile veti avea ocazia, in primul rand, sa va cunoasteti, ceea ce nu este putin lucru. Veti avea ocazia sa schimbati ganduri si impresii intre specialisti in domenii diferite. Sper sa legati prietenii noi si sa aveti ocazia sa va simtiti toti, impreuna, acasa.
Unul dintre scopurile majore ale acestui Forum este si acela de a va arata ca noi, cei din tara, suntem constienti de valoarea si de profesionalismul pe care le-ati dobandit in anii de studiu si incercam acum sa va convingem de cata nevoie avem de ele. Puteti gasi aici interlocutori, personalitati reprezentative ale vietii economice si sociale, cu care sa intrati in dialog, sa identificati impreuna mijloace pentru a va valorifica mai bine potentialul de care dispuneti.
Ne-am gandit ca este util sa aflati, de la reprezentantii institutiilor de stat si ai societatilor private, date privind activitatea lor, iar in ultima zi, in cadrul Targului Locurilor de Munca, peste 60 de companii si organizatii – asa cum este scris si in program – vor intra direct in legatura cu dumneavoastra pentru oferte concrete de angajare.
Am certitudinea ca veti trata foarte serios oportunitatile care vi se deschid aici. Trebuie sa va spun ca dupa 1996 un numar mare de tineri au fost angajati in institutiile statului, in comparatie cu ce se intamplase pana atunci. Personal, nu numai ca am spus, dar cred ca am si dovedit ca trebuie mizat pe tineri. Era si o obligatie morala, pentru ca ei au fost cei care m-au sustinut, in primul rand.
In anii studentiei, am auzit mereu si peste tot sloganurile „Tineretul – viitorul de aur al patriei” si „Tineretul – schimbul de maine”. Din pacate, asemenea sloganuri nu erau si nu sunt numai vorbe goale. Ele tradeaza si o mentalitate pe care o consider eronata si pagubitoare. Tineretul reprezinta mai degraba prezentul insusi, un prezent in miscare, asa cum este intreaga noastra lume astazi. Mai mult, este segmentul cel mai dinamic al actualitatii. Tinerii ne invata, mai bine decat oricine altcineva, ca ziua de maine incepe astazi. Si, fiindca vorbeam de fapte, cred ca veti putea avea ocazia sa constatati, in zilele in care sunteti aici la Cotroceni, ca peste jumatate din angajatii Presedintiei nu au implinit inca 35 de ani. Este o varsta la care tin, pentru ca ea aduce si o innoire necesara de mentalitate. Aceasta inseamna ca acum ii promovam in posturi importante pe cei care, in momentul Revolutiei din ’89, erau pe bancile facultatii.
Am incredere in dumneavoastra si nu este o afirmatie protocolara. In marile universitati ale lumii unde am fost invitat, am avut ocazia sa constat ce rezultate exceptionale obtin  tinerii romani. Si cred ca a venit timpul sa aveti un cuvant de spus si acasa, nu numai la nivel de executie, ci si la nivel de conceptie si de conducere.
Dupa cum stiti, acest an a marcat o cotitura radicala in Romania. Guvernul a definitivat Strategia de Dezvoltare pe Termen Mediu a Ro-maniei. Dar conturarea strategiei pe termen lung este o sarcina care va revine, nu numai pentru ca aveti pregatirea necesara, dar mai ales pentru ca reprezentati o generatie binecuvantata, care are marele avantaj de a fi cu totul straina de nostalgiile sistemului totalitar comunist si de a fi pe deplin atasata valorilor democratiei, libertatii de gandire si creatie.
In urma cu un veac si jumatate, dupa 1848, poporul roman a bene-ficiat de experienta si cunostintele unei elite educate in Occident, care a plasat Principatele Romane pe orbita modernitatii in plan politic, institutional, economic si administrativ. Inaintasii nostri au avut stiinta si puterea de a infaptui reforme radicale si de a deschide viitorul natiu-nii romane moderne, doar pe parcursul unei singure generatii. Acum, iata, istoria se repeta: sunteti cei care aveti capacitatea si forta sa adu-ceti Romania la standarde de dezvoltare economica si institutionala compatibile cu aspiratiile noastre de integrare euro-atlantica.
Reprezentati sansa Romaniei de a se consolida ca stat de drept, cu o economie performanta si cu o cercetare stiintifica de varf. Este o misiune pe cat de necesara, pe atat de dificila. Tineretea si experienta dumneavoastra sunt cele mai puternice garantii.
Am incredere ca veti reusi.

Procesul de constructie a securitatii si cooperarii in Europa, inceput la Helsinki in urma cu un sfert de secol, si-a sporit dimensiunea profund democratica odata cu decizia reuniunii de la Paris prin care in acest demers au fost angajate in mod direct parlamentele tarilor membre. Adunarea Parlamentara a OSCE a devenit cel mai amplu for reprezentativ permanent din lume, menit sa dezbata problemele constructiei democratice si de securitate ale unor zone de o uriasa importanta istorica pe care OSCE le gestioneaza. America de Nord, intreaga Europa, inclusiv vastul spatiu al Federatiei Ruse si al noilor state independente constituite dupa 1989 participa astazi la un dialog parlamentar in care dumneavoastra faceti sa se auda vocea atator milioane de cetateni.
Prin dimensiunea sa parlamentara, OSCE a devenit o expresie cu totul privilegiata a triumfului valorilor democratiei, un cadru care ofera societatilor inca traumatizate de experienta dictaturii si opresiunii, certitudinea libertatii si a demnitatii egal impartasite. Suntem onorati de faptul ca, in aceste zile, Bucurestiul este capitala parlamentara a OSCE. Va multumesc pentru prezenta dumneavoastra aici si va urez succes in importanta misune care va revine.
OSCE s-a identificat cu o noua logica a viitorului. Politica de prevenire a conflictelor, politica dialogului si a cooperarii se anunta de pe acum a fi politica viitorului.
Dimensiunea transatlantica a acestei organizatii pentru securitate si cooperare raspunde angajamentelor asumate de Statele Unite si Canada fata de Europa prin Tratatul Atlanticului de Nord si reuneste in acelasi forum de dezbatere pe toti actorii spatiului european in sensul cel mai cuprinzator al cuvantului. OSCE a dorit si a reusit sa devina laboratorul unde se creeaza cultura politica a securitatii prin incredere reciproca, prin negociere si cooperare.
Romania a fost beneficiara, dar si parte activa a procesului de cooperare si securitate in Europa, indeosebi in ultimii ani. Ea a initiat si dezvoltat un parteneriat al majoritatii cu minoritatile etnice, care sunt, toate, reprezentate in Parlament. Reprezentanti ai principalelor minoritati etnice fac parte din Guvern, ministere, agentii guvernamentale; au fost alesi primari si consilieri in administratia locala. Ne preocupa elaborarea unui program care sa asigure conditii de integrare a romilor conditii de integrare in viata societatii romanesti.
Trebuie sa adaug ca politica fata de minoritati, conditiile create pentru conservarea si dezvoltarea identitatilor etnice, culturale, lingvistice si religioase au contribuit si la imbunatatirea substantiala a relatiilor cu statele vecine. Mai mult decat atat, am construit impreuna cu tarile din zona o retea stabila de acorduri vizand cooperarea subregionala. Combaterea criminalitatii transfrontaliere constituie un capitol esential al acordurilor noastre de cooperare cu Bulgaria, Turcia, Grecia, Ucraina si Republica Moldova. Aceste eforturi s-au conjugat in crearea la Bucuresti a unui centru regional destinat combaterii criminalitatii transfrontaliere. Avem nevoie in continuare de solidaritatea OSCE pentru a mari eficienta actiunilor de prevenire a crimei organizate care ameninta securitatea noastra comuna.
Sunt convins ca toate aceste cooperari dezvoltate de Romania in spiritul si cu sustinerea OSCE au cantarit in decizia reuniunii la varf de la Istanbul, care a conferit tarii noastre un nou statut prin desemnarea Romaniei ca stat ce urmeaza sa exercite presedintia acestei organizatii in 2001.
Consolidand misiunea fundamentala a OSCE, Carta pentru Securitate si Cooperare in Europa a imbogatit organizatia cu mecanisme care ii sporesc capacitatea operationala. Prevenirea conflictelor si gestionarea situatiilor post-conflict cer o viziune comprehensiva care sa dezvolte complementaritatea actiunilor OSCE cu activitatea organismelor regionale. Evolutia starii de criza din Balcani a aratat ca interventiile preventive punctuale nu sunt suficiente. Ele trebuie inserate intr-un complex de actiuni pe termen lung, care sa ia in considerare ansamblul regiunii si al problemelor care o pot destabiliza.
Influenta OSCE in evolutia situatiilor de criza din zonele fierbinti ale continentului nu umbreste in nici un fel rolul organizatiilor regionale. Am in vedere in primul rand reusita transformarii Procesului de Cooperare in Sud-Estul Europei intr-un forum regional de cooperare care a fost testat in timpul crizei din Kosovo. Sub presedintia Romaniei, statele membre ale SEECP au elaborat, pentru prima data in istoria acestei regiuni, o Carta a bunei vecinatati, transpunand astfel in realitate principiile politicii preventive a OSCE in aceasta parte a continentului.
Am convingerea ca OSCE poate formula si pune in practica programe de intarire a increderii reciproce in interiorul unei tari cu grad ridicat de risc sau al unei regiuni cu potential conflictual. O asemenea perspectiva complexa va permite actiunea concertata a OSCE cu alte organizatii cu caracter regional, fie ca este vorba de Sud-Estul Europei, de zona caucaziana sau de evolutia amenintarilor non-convetionale din orice alta zona a continentului nostru.
O viziune echilibrata, care sa puna de acord interesele diferitelor comunitati etnice si religioase; indatoririle statelor si drepturile firesti ale cetatenilor lor; interesele conjuncturale si de perspectiva ale actorilor regionali nu poate fi elaborata fara concursul reprezentantilor legitimi ai cetatenilor si ai natiunilor. Adunarea Parlamentara a OSCE este apta sa asculte si sa exprime pluralitatea de voci, de intrebari si de aspiratii ale milioanelor de oameni care i-au dat mandatul sa-i reprezinte.
Actionand in numele alegatorilor, aveti autoritatea politica si morala de a cere tuturor statelor membre, indiferent de dimensiunile si de puterea lor, sa respecte angajamentele si obligatiile ce le revin prin statutul de membre ale OSCE. Impreuna, aveti forta de a exercita o pedagogie a pluralismului si a respectului reciproc. Impreuna, puteti instaura dialogul in locul confruntarii directe, argumentele rationale in locul patimilor lipsite de temei. Impreuna, puteti conferi procesului de consolidare a respectului pentru drepturilor omului, a democratiei si a securitatii comune profunzimea pe care singura vointa reala a popoarelor o poate garanta.

Cu ocazia implinirii a trei ani de la lansarea Parteneriatului Strategic intre Statele Unite ale Americii si Romania, doresc sa ma refer deschis si fara menajamente la cateva lucruri care trebuie cunoscute pentru ca ele sunt strans legate de destinul tarii noastre.
In noiembrie 1996, cand am fost ales presedinte, Romania nu era pregatita sa faca fata conditiilor de integrare in Organizatia Tratatului Atlanticului de Nord iar cele cateva luni. care urmau pana la Summit-ul de la Madrid, nu erau suficiente pentru crearea bazelor institutionale necesare accederii in primul val in NATO. In aceasta situatie si pentru a evita pericolul ca interese fundamentale ale Romaniei sa poata fi puse in discutie, a fost necesar ca, in acele cateva luni, politica interna si demersul diplomatic al Romaniei sa intareasca statutul nostru de candidat credibil in procesul de extindere a aliantei.
Eforturile noastre s-au dovedit eficiente si nominalizarea Romaniei in documentul Summit-ului NATO din iulie 1997 a fost fara indoiala un succes. Ca, de altfel, si vizita la Bucuresti a Presedintelui Statelor Unite ale Americii, imediat dupa Madrid.
In scrisoarea pe care mi-a adresat-o cu ocazia acestei aniversari, Presedintele Clinton reaminteste ca scopul vizitei sale la Bucuresti a fost de a lansa, impreuna, Parteneriatul Strategic Statele Unite – Romania. Dupa trei ani, este momentul sa ne gandim ce a insemnat acest parteneriat si cum s-a aplicat el.
Prin definitie, parteneriatul strategic se refera la obiective fundamentale ale politicii celor doua state. Interesele fundamentale ale Romaniei erau, sunt si vor fi: pacea, independenta, suveranitatea, unitatea tarii si dezvoltarea sa economica.
Realizarea si pastrarea acestor valori depind de noi, dar au nevoie si de garantii internationale pentru ca poporul roman sa traiasca in liniste si siguranta. Pentru Statele Unite, obiectivele politice fundamentale in aceasta zona privesc stabilitatea Europei Centrale si de Sud-Est, respectarea principiilor democratice si a drepturilor omului.
Este momentul sa cunoastem mai bine anumite lucruri care s-au petrecut in acesti ultimi trei ani, asa cum au fost ele, si sa intelegem semnificatia lor pentru prezentul si viitorul tarii noastre.
In timpul conflictului din Kosovo, Romania a actionat conform cu interesele ei fundamantale si cu aceasta calitate de partener strategic al Statelor Unite in Europa Centrala si Sud-Estica. Ea si-a probat credibilitatea prin atitudinea sa ferma in apararea valorilor democratiei. Trebuie sa ne amintim ca, in acea perioada, cand se vehiculau diferite scenarii de aliante posibile in jurul Romaniei si peste capul Romaniei, care puteau fi extrem de periculoase pentru tara noastra, Statele Unite au intervenit prin reprezentantii lor cei mai autorizati si au declarat ca garanteaza securitatea Romaniei. De asemenea, atunci cand, in diferite contexte, au fost invocate probleme care vizau caracterul unitar al unor tari din regiune, Presedintele Statelor Unite a intervenit si a aratat clar ca, in ceea ce priveste rezolvarea problemelor minoritatilor nationale, Romania este modelul care trebuie urmat.
Aceste interventii hotarate ale Statelor Unite nu au ramas fara urmari. Cine cunoaste istoria stie ca in tot acest secol, ajutorul dat de Statele Unite partenerilor lor a fost decisiv pentru securitatea, dezvoltarea si prosperitatea acestor tari partenere.
Pentru ca o strategie presupune o viziune si obiective pe termen lung, doresc sa precizez ca Parteneriatul Strategic cu Statele Unite nu a fost gandit nici un moment ca o alternativa sau un substitut la NATO. Dimpotriva, el este un instrument si o cale prin care Romania se pregateste pentru integrarea in NATO.
Parteneriatul Strategic Romania – Statele Unite a avut de la bun inceput un caracter pragmatic. In septembrie 1997 s-a stabilit un plan de actiune care a fost centrat pe patru domenii: relatiile militare, reforma economica si politica, securitatea regionala si prevenirea riscurilor neconventionale, care se refera in primul rand la combaterea crimei organizate transfrontaliere. In toate aceste domenii s-au obtinut rezultate concrete cu sprijin american decisiv.
Guvernul Statelor Unite si agentiile sale au sustinut logistic si financiar eforturile Romaniei privind reforma armatei, modernizarea sistemului vamal, sistemul de licente pentru export. De asemenea, au sprijinit financiar si logistic studiul de fezabilitate pentru proiectul conductei de transport al petrolului pe ruta Constanta – Trieste si proiectul Comisiei pentru elaborarea unui Cod Fiscal in Romania, pe care am initiat-o acum un an.
Investitiile americane in Romania au fost orientate spre domenii-cheie: infrastructura, sistemul financiar-bancar, tehnologia industriei informationale si comunicationale, domeniul energetic. De asemenea, Statele Unite au sprijinit Romania in consolidarea relatiilor sale cu institutii financiare internationale.
In toate situatiile, in care Romania a avut nevoie de o sustinere in cadrul organizatiilor internationale de interes general sau regional, ea a primit un sprijin deplin din partea Statelor Unite.
In februarie 2000, in urma analizei modului de desfasurare a Parteneriatului Strategic, s-a hotarat trecerea la o faza intensificata. Constatandu-se progrese in domeniile politic, institutional, militar si civic, s-a hotarat sa se acorde, de acum inainte, atentie maxima cosului economic.
Asa cum am aratat ca Parteneriatul Strategic Romano-American nu este o alternativa la NATO, ci un mijloc de a ne apropia de momentul integrarii in NATO, vreau sa precizez ca, prin  rezultatele sale, Parteneriatul sprijina eforturile de integrare a Romaniei in Europa in plan institutional si economic si confera acestei integrari o dimensiune euro-atlantica, pe care o consider decisiva pentru destinul istoric al Romaniei si al poporului roman.

Ma adresez astazi dumneavoastra, cetateni ai Romaniei, pentru a va aduce la cunostinta decizia mea de a nu candida pentru un nou mandat de Presedinte al Romaniei in alegerile din noiembrie 2000.
Sunt dator sa va fac cunoscute argumentele care m-au determinat sa iau aceasta decizie.
In urma cu patru ani, am promis cetatenilor Romaniei ca voi lupta impotriva coruptiei si a hotiei. Cand am inceput aceasta campanie, am descoperit ca in Romania se crease un sistem mafiot in care caracatita firmelor-paravan era beneficiara unui sprijin de inalt nivel din institutii de stat. Asa au fost posibile devalizarea bancilor, distrugerea flotei, pagubele imense produse de mafia petrolului sau a ingrasamintelor chimice, cresterea neingradita a coruptiei.
Un numar mic de profesionisti din Politie, Parchet, Justitie si Curtea de Conturi a reusit, in ciuda unor presiuni enorme, sa adune dovezi si sa conduca investigatiile pana la inculparea si, in unele cazuri, condamnarea faptuitorilor directi, permitand dezvaluirea intregului sistem. In replica, cei vizati si sustinatorii lor incearca acum  sa prezinte continuarea actiunilor din justitie ca o campanie electorala negativa la adresa adversarilor politici. Ca si cum asa s-ar schimba fondul problemei: imbogatirea nemasurata prin actiuni ilegale a catorva, pe seama majoritatii furate si mintite.
Neangajandu-ma in campania electorala, voi putea continua impartial si ferm lupta cu cei ce fura sau insala, pana in ultima zi a mandatului de Presedinte al Romaniei, indiferent ca printre vinovati sunt fosti sau actuali parlamentari, participanti la guvernare, magistrati sau reprezentanti ai altor inalte institutii publice. Asa cum am spus si cum am procedat si pana acum, nu accept nici un fel de interventii si nici un fel de presiuni din partea vreunei persoane sau a vreunui grup de interese.
Am considerat si consider ca, in Romania, marea majoritate a oamenilor sunt cinstiti si corecti. Am intrat in politica pentru a-i reprezenta pe acesti oameni. M-am straduit sa lupt, in numele lor, cu minciuna, inselaciunea si jaful care ne-au saracit tara. Ca simplu cetatean, ma va interesa in continuare in ce tara voi trai eu, copiii mei, prietenii si toti semenii mei. Va rog ca, in aceasta seara, sa privim fiecare in sufletul si cugetul nostru. Si sa raspundem fiecare la intrebarea: „Doresc sa traiesc intr-o lume a hotiei si a minciunii, sau intr-o tara a cinstei si a adevarului?” V-as fi recunoscator daca mi-ati putea transmite raspunsul dumneavoastra la aceasta intrebare. Raspunsul meu il cunoasteti.
Al doilea motiv care ma determina sa renunt sa candidez este efectul negativ pe care campania electorala l-ar putea avea asupra reformei economice. Acesta poate veni din doua directii, fie prin amanarea unor masuri absolut necesare, dar nepopulare – ceea ce ar bloca reforma, cu consecinte grave asupra tuturor, fie prin catalogarea unor efecte sociale pozitive ale reformei ca masuri populiste – ceea ce ar afecta increderea oamenilor in programul de reforma.
Hotararea mea de a nu participa la alegeri pentru un nou mandat nu trebuie asociata cu evitarea raspunderilor ce imi revin, ci, dimpotriva, cu hotararea de a ma dedica cu si mai multa energie indeplinirii pana la capat a sarcinilor actualului mandat. Voi sprijini cu toata puterea realizarea programului Guvernului Isarescu. Maine voi prezida o sedinta de guvern in care vom analiza modul in care sunt folositi, in beneficiul cetatenilor, banii veniti din strainatate pentru diferite programe si cauzele neindeplinirii unor vechi contracte garantate de stat, pentru nerealizarea carora contribuabilul roman plateste acum. Voi propune sanctionarea drastica a celor vinovati.
Voi propune, impreuna cu Primul ministru, masuri substantiale de marire a pensiilor: ridicarea pragului minim al pensiilor pentru vechime completa de munca la 250.000 de lei pentru tarani si la 1.000.000 de lei pentru pensionarii de asigurari sociale de stat. De aceste masuri vor beneficia o jumatate de milion de tarani si un milion si jumatate de pensionari de asigurari sociale de stat.
Al treilea motiv pentru care renunt sa candidez este degradarea competitiei politice, transformata intr-o lupta oarba pentru interese  personale sau de grup. Traim o vreme a oamenilor care vand si cumpara principii, ideologii, locuri in Parlament si Guvern, folosind minciuna, santajul, vulgaritatea, manipularea prin orice metode. In aceasta lume nu am ce cauta. Nu vreau sa particip la tranzactii si manipulari de nici un fel. Nu vreau sa fiu implicat in sciziunea unor partide si in diferite jocuri de culise.
In alegerile din 1992 si 1996, nici un grup financiar romanesc sau strain nu mi-a acordat sprijin, considerandu-se ca nu am nici o sansa, nici in cursa prezidentiala si nici pentru coagularea unor forte politice care sa preia guvernarea. Aceasta mi-a permis sa nu am nici un fel de obligatii care sa-mi influenteze deciziile. Nu vreau nici acum sa-mi creez obligatii sau servituti.
Prea multi vad functiile politice doar ca aducatoare de putere si de avere. Am incercat prin comportarea mea sa infirm aceasta opinie, dar nu cred ca am reusit. Iata de ce cred ca se simte nevoia unui gest care sa ne elibereze de aceasta prejudecata. Sper ca, prin acest precedent, oamenii cinstiti si de valoare vor fi mai motivati sa candideze, iar electoratul va avea mai multa incredere in posibilitatea de a alege oameni valorosi si corecti.
Doresc ca, in ultimele patru luni ale mandatului meu, sa pot fi mai direct si mai firesc alaturi de oameni. Vreau sa cunosc mai bine problemele lor, sa le ascult necazurile fara a fi banuit ca vreau sa ma folosesc de ei in campania electorala. Am umblat prin tara si pana acum, fara publicitate, dar, din pacate, prea rar. Voi circula mai mult in tara, mai ales in zonele sarace, izolate, de unde oamenii loviti de nedreptate, nevoi si indiferenta pot veni mai greu sa se planga institutiilor statului. Pentru a face fata, voi aduce in aceste ultime patru luni alaturi de mine multi oameni noi, in special tineri formati in tara si strainatate, pentru a le impartasi ceea ce stiu si pentru a primi de la ei puncte de vedere proaspete, solutii noi si dorinta de actiune.
In incheiere, pentru a evita orice neintelegere, vreau sa declar ca nu voi candida pentru a ocupa un loc in Parlament, nici acum si nici vreodata de acum inainte. Nu am nevoie sa ma protejez in spatele unei  imunitati parlamentare. De asemenea, vreau sa precizez ca nu voi accepta sa conduc nici un partid politic existent sau care s-ar forma in viitor. Voi continua sa-mi slujesc cu devotament patria si voi fi gata s-o fac ori de cate ori va fi nevoie ca interesele poporului roman sa fie aparate, in tara sau in strainatate.
Cred cu fermitate ca iti poti sluji tara si ca presedinte, si ca simplu cetatean, si sper ca astfel voi da incredere si altora ca pot lucra dupa puterile lor pentru binele tarii.
N-as vrea sa se inteleaga aceasta renuntare la a candida pentru un nou mandat ca o nemultumire a mea fata de cei care m-au ales, fata de cei care m-au sustinut sau fata de cei pe care i-am reprezentat. Le multumesc tuturor pentru ca mi-au daruit imensul privilegiu de a-mi sluji tara in cea mai inalta demnitate a statului.
Mandatul meu, desfasurat in momente de mare cumpana ale istoriei Romaniei si Europei, a avut reusite si nereusite. Istoria si oamenii le vor judeca. Am facut greseli personale pe care mi le recunosc. Am crezut ca pot face pentru oameni mai mult decat mi-au permis prerogativele prezidentiale. Am facut promisiuni si in numele unor oameni politici care apoi n-au inteles sa le respecte si de multe ori nici sa se respecte pe ei insisi. Am avut multa incredere in oameni care apoi au dovedit ca nu o meritau. Intr-o societate in care fiecare vorbeste doar despre greselile celorlalti, inteleg sa-mi asum raspunderea pentru toate aceste lucruri. Mai presus de toate, sunt profund afectat de suferintele pe care schimbarile necesare le-au adus celor mai nevoiasi.
Cer iertare tuturor celor care au sperat ca vor trai mai bine, dar suferintele lor au continuat.
Am castigat increderea Europei si a lumii. Cu greu, nu definitiv, cu rezerve, dar am castigat-o. Avem acum de castigat increderea in noi insine; in ceea ce am reusit, cu atatea sacrificii, sa facem pana acum; in ceea ce vom putea face, impreuna, in viitor.

Trebuie sa recunosc ca sunt foarte emotionat. Prezenta unor copii si adolescenti ca voi este emotionanta, pentru oricine, insa, in ceea ce ma priveste, emotia vine si din satisfactia de a vedea ca Programul ARC, pe care l-am initiat acum patru ani, continua sa ofere vacante, in Romania, elevilor romani de peste hotare. Ma bucur sa va am acum alaturi de mine, pentru ca dumneavoastra aduceti aici, in inima Romaniei, o parte din sufletul sau risipit dincolo de hotarele tarii. Prezenta voastra la Palatul Cotroceni ma face sa ma simt, mai mult ca niciodata, ceea ce mi-am dorit cel mai mult: sa fiu Presedinte al tuturor romanilor.
Sunteti tineri si intelegeti, poate mai bine decat oricand, valoarea prieteniei. Este un sentiment pe care ori il traiesti atunci cand esti tanar si iti ramane pentru toata viata, ori il castigi foarte greu mai apoi. Un tanar fara prieteni nu este tanar cu adevarat.
Elevii si studentii romani din Basarabia, Bucovina de Nord, Iugoslavia, Macedonia sau Albania, care studiaza in Romania, au invatat impreuna la cursuri si in camine, au invatat sa-si cunoasca mai bine originea si limba materna, au invatat si aceasta arta a prieteniei. Acesti prieteni pe care vi i-ati facut in Romania in timpul scolii vor fi alaturi de voi toata viata, chiar daca, pentru un timp, granitele hartilor ne vor desparti. Legaturile dintre voi sunt puternice, pentru ca isi au radacinile intr-o patrie spirituala comuna, Romania adevarata, Romania construita de limba romana, Romania eterna a traditiilor si culturii noastre comune. Acum, programul de vacanta organizat de ARC, pentru voi si colegii vostri, sositi de curand la Bucuresti, va ofera ocazia de a calatori in Romania si de a afla mai multe despre noi.
Ca profesor, mi-am petrecut toata viata in mijlocul tinerilor. Este un privilegiu extraordinar, este cel mai bun lucru pe care l-as dori celor pe care ii iubesc. Nu am putut sa ma despart niciodata de acest univers, pentru ca universul tinerilor a devenit si universul meu. Chiar daca am plecat pentru un timp si in curand ma voi reintoarce in scoala printre tineri, nu m-am putut desparti de ei in acesti cativa ani in care am fost presedinte. Valoarea tineretului este cea care da masura calitatii unei societati si, in numele poporului roman, imi exprim increderea in capacitatea voastra de a construi aceasta societate pe masura idealurilor care ne unesc.
Romanii au tot dreptul sa fie mandri de voi. Avem cu totii nevoie de inteligenta, de talentul, de entuziasmul, de curajul afirmarii si de curajul sustinerii propriilor convingeri pe care stim foarte bine ca le aveti la aceasta varsta. Nu va irositi si nu va pierdeti acest curaj, indiferent la cate incercari va va supune viata. Fiti curajosi. Aparati-va convingerile cu tarie, pentru ca astfel veti fi de neinvins. Nu faceti compromisuri. Un compromis mic este urmat de un compromis mai mare si, incetul cu incetul, desi vi se pare ca pentru un timp scurt castigati ceva, de fapt pierdeti ceva fundamental: taria de caracter si forta de a pune in valoare capacitatea de a construi frumos si durabil.
Trebuie sa va spun ca, desi initiativa imi apartinea, nici eu n-am  crezut ca acest program ARC va avea un asemenea succes. Este poate singurul proiect care depaseste cele mai optimiste prognoze. Cand am inceput programul, nu mi-am imaginat ca el se va putea dezvolta atat de rapid si va cuprinde 6500 de tineri. Sunteti 600 din acesti 6500 de tineri romani de peste hotare care aveti aceasta ocazie de a va cunoaste, de a cunoaste Romania, de a cunoaste frumusetea, monumentele, istoria si oamenii ei.
Cred ca prezenta voastra aici mai este si un semn al democratiei castigate cu greu, un semn al revenirii la normal intr-o parte a lumii incercata de cel mai negru cosmar al omenirii, comunismul. Faptul ca granitele dintre noi au putut fi trecute, faptul ca astazi putem fi impreuna ne dau speranta unui viitor mai bun, pe care il cladim impreuna.
Nu speram ca de ziua mea onomastica sa am bucuria atator invitati tineri si va multumesc ca sunteti aici. Va urez o vacanta placuta.

Primul lucru pe care un calator sau un elev de scoala il afla despre Brazilia este acela ca aceasta vasta si fascinanta tara este chiar inima Americii Latine.
Primul lucru pe care oricine il afla din insusi numele tarii mele este ca aceasta este un teritoriu al latinitatii: Romania, tinut al romanilor.
Un destin aparte ne apropie – pe dumneavoastra, ai caror stramosi au adus, acum cinci veacuri, idiomul latin in tinuturi pe care romanii nu le banuiau nici macar in vis sau in mituri, si pe noi, urmasii celor care, acum aproape 2000 de ani, au sadit dincolo de Dunare si in inima Carpatilor limba latina, pe care nici o furtuna a istoriei nu a izbutit sa o mai dezradacineze. Cel mai vizionar dintre geniile lumii romane – fie el Iuliu Cezar sau Vergilius – nu ar fi putut imagina vreodata ca in jungla Amazonului se va vorbi o limba descinsa din cea nascuta pe malurile Tibrului, nici ca urmasii legiunilor traiane si ai pastorilor daci vor putea sa asume si sa pastreze, ca pe cea mai sintetica definitie a identitatii lor, amintirea perpetua a Cetatii Eterne.
Si totusi, asa s-a intamplat. Persistenta civilizatiei latine la Gurile Dunarii si in vaile raurilor de munte din vechea Dacie este un fapt atat de singular incat savantii l-au numit „o enigma si un miracol”. O enigma si un miracol este si faptul ca, sub constelatiile Sudului, abia ghicite de astronomii antici, a inflorit o civilizatie care a reusit sa incorporeze si sa exprime infinita fascinatie a continentului sud-american in limpezimea conceptuala si in constructia riguroasa a unei limbi latine. Ce forta incredibila a avut oare aceasta identitate latina pentru a-si continua expansiunea mult dupa ce purpura Imperiului a apus – asemeni unui astru a carui lumina strabate pana la noi si multe veacuri dupa ce steaua insasi s-a stins? Ce creativitate inegalabila i-a fost data pentru a genera forme mereu innoite, dar mereu structurate pe o aceeasi esenta originara?
Aparteneta la latinitate nu este un simplu fenomen lingvistic. Idiomul in care fiecare fiinta umana se exprima este singura sa poarta de acces in lumea sensibila, ca si catre lumea inteligibila. Prin limba pe care o vorbim, practicam noi insine si transmitem urmasilor un decupaj anume, irepetabil, al universului si un mod anume de a-l face sa poata fi perceput si inteles. Precizia si claritatea atat de des elogiate ale limbii latine reflecta limpezimea originara a relatiilor dintre elementele naturii si inteligenta culturii. Este clar, pentru orice vorbitor al unei limbi derivate din latina, cum se situeaza in timp o actiune, care sunt raporturile dintre subiect si predicat, ce le sporeste sau ce le limiteaza. Relatiile complexe din interiorul frazelor unei limbi derivate din latina desprind din fluxul realului o complexa si nuantata inlantuire de evenimente, relatii de cauzalitate, posibile evolutii si sensuri, conferind universului de traditie latina o capacitate specifica de ordonare logica a lumii naturale, sociale sau interioare a omului.
Limba latina si civilizatia romana au avut ca semn distinctiv o capacitate unica de absorbtie si de integrare a noului, o indemanare aparte in a remodela concepte si structuri preluate din orizonturi diferite. Aceasta vocatie interculturala a determinat deopotriva extraordinara forta de expansiune si neobisnuita capacitate de dainuire a acestui univers cultural, mereu reinventat si totusi statornic in determinarile sale fundamentale.
Civilizatia imperiala romana, adusa in Dacia de veterani din peninsula italica, dar si de negustori din Asia Mica s-a implantat in solul civilizatiei arhaice a dacilor – un neam razboinic, cu o puternica cultura orala. Cucerirea romana l-a lipsit de structura sa de rezistenta, fiindca i-a distrus nobilii si preotii, sanctuarele si institutiile. Limba romanilor a absorbit si a restructurat aproape tot ce mai rezistase din vechea civilizatie a locurilor. Cateva nume dacice ale marilor rauri s-au pastrat pana azi. Un vocabular pastoral si rustic vadeste supravietuirea satelor dacice in jurul noilor orase romane. Un numar relativ important de traditii, ritualuri si melodii par sa urce in timp pana in vremuri imemorabile. Dar toate aceste elemente au fost topite si purtate prin timp de forme latine, devenind componente la fel de legitime ca oricare dintre cele aduse de cuceritorii veniti odata cu Traian. Imparatul insusi devine personaj de legenda, intr-o naratiune lipsita de orice tema razboinica, si care pune in scena doi protagonisti, Traian cel viteaz si frumoasa printesa Dochia, sora ultimului rege dac, de parca ambii ar fi facut parte din aceeasi lume. La limita, ei au ajuns sa faca parte din acelasi mit fondator al poporului roman.
Foarte de timpuriu, provincia Dacia a intrat in aria de elaborare si difuziune a crestinismului – astfel ca vocabularul fundamental al credintei crestine si al institutiilor sale originare este, in limba romana, integral latin. Aceasta a asigurat idiomului nascut pe malurile Tibrului o vitalitate si o perenitate cu totul exceptionale, chiar si atunci cand valuri succesive de razboinici migratori au inceput sa strabata tinuturile pe care Imperiul le parasise. Unii au trecut si s-au pierdut in istorie, altii au fost asimilati, altii au convietuit pastrandu-si identitatea.
Structurile de rezistenta ale civilizatiei romanesti au ramas latine si crestine. Cuvinte – mai putine, ca in cazul gotilor, sau mai multe, ca in cel al slavilor – au imbogatit limba latina a Orientului fara a-i modifica substanta. Ele s-au adaptat normelor complexe, dar precise si limpezi, ale morfologiei si sintaxei latine, adica logicii interne modelatoare a unui mod aparte si unic de a intelege universul natural, universul social si universul spiritual.
Atunci cand Darcy Ribeiro afirma, cu o unda de provocare, ca Brazilia reprezinta o noua romanitate, „mai buna, fiindca a fost spalata in sange indian si in sange negru”, el rosteste un adevar fundamental valabil pentru intreaga latinitate in formele ei mereu schimbatoare si mereu perene.
„Noi suntem noua Roma, scrie el. O Roma tardiva si tropicala. Fiind oricum cea mai mare dintre natiunile neo-latine prin numarul ei de locuitori, Brazilia incepe sa ajunga in fruntea lumii neo-romanice si prin creativitate artistica si culturala. Ea tinde sa infloreasca in viitor ca o noua civilizatie, metisa si tropicala, mandra de sine. Mai vesela, fiindca e mai induratoare. Mai generoasa, fiindca e mai deschisa convietuirii cu toate rasele si toate culturile”.
Asa se explica aparentul paradox al deschiderii catre modernitate care reprezinta o caracteristica dominanta a universului de origine latina. Recursul la istorie si la traditia pe care latinitatea o materializeaza nu a reprezentat niciodata, nici in cultura braziliana, nici in cea romana, un alibi al stagnarii sau o justificare a trairii in trecut. Dimpotriva, latinitatea a reprezentat principalul vector al conectarii noastre la lumea europeana, principalul argument al progresului rapid, expresia privilegiata a vocatiei modernitatii. De aceea, poate ca nu ar trebui sa ne surprinda confluentele culturale care dau raporturilor dintre cultura romaneasca si cea braziliana o incandescenta aparte.
Ceea ce trebuie pus in lumina este forta de patrundere a operelor braziliene in constiinta culturala a romanilor. Fata de enorma bogatie a literaturii braziliene de azi si de totdeauna, numarul traducerilor nu va fi niciodata suficient. Tirajele acestor traduceri, in genere de zeci de mii de exemplare, toate epuizate curand dupa aparitie, sunt o marturie a capacitatii publicului cultivat din Romania de a absorbi fascinanta experienta braziliana.
Din 1990 si pana astazi, milioane de ochi din Romania au plans pentru nefericirile eroilor din serialele braziliene, milioane de inimi au palpitat la aventurile lor si s-au inseninat atunci cand ele se terminau cu bine. Nu intra, de obicei, in deprinderile intectualilor, adepti ai unei culturi decantate si sever evaluate, sa faca referiri la acest gen al culturii populare, in sensul contemporan al cuvantului. Dar nu avem voie sa uitam ca, pentru foarte multi contemporani ai nostri, fie in Brazilia, fie in Romania sau oriunde in lume, aceste povesti simple, deseori emotionante, usor de descifrat si de povestit, sunt nu doar o delectare – poate singura, intr-o viata grea si fara rafinamente – ci si o matrice modelatoare de afecte si de caractere. Lumea in alb si negru a acestor istorii atat de colorate ne apropie si mai mult, pentru ca atinge o mare multime de oameni care nu au cum sa se bucure nici de amara sinceritate, nici de subtila lume imaginara a marilor scriitori romani sau brazilieni. Chiar si in aceste opere populare, o ingemanare aparte intre traditional si modern pare sa lege, dincolo de spatiile vaste care ne despart, milioane de suflete din Brazilia si din Romania.
Faptul ca avangarda iconoclasta a culturii romanesti din perioada interbelica a suscitat un raspuns decisiv in Brazilia, si ca saptamana artei moderne din 1922 a facut din cele mai indraznete, cele mai subversive expresii de modernitate ale romanilor – Tristan Tzara, Eugen Ionesco, Marcel Iancu – fermentul unei radicale inovari in cultura braziliana ramane un argument la fel de solid pentru afinitatile dintre noi ca si „argumentul Manoilescu”. Prestigiul lui Emil Cioran sau importanta operei lui Mircea Eliade au urmat acestor prime contacte, pe care le-au consolidat. Cred ca pot afirma ca, in ciuda distantei care ne desparte in spatiu, culturile noastre se apropie si dialogheaza la varf, in zona cea mai rarefiata si mai dinamica a modernitatii autentice.
Aceasta capacitate novatoare este, in felul ei, o virtute mostenita: inca de la origini, lumea romana a manifestat ea insasi o vocatie constanta a modernizarii, in ciuda glasurilor care cereau cu autoritate intoarcerea la mos maiorum, la moravurile stramosilor. Dimpotriva, animata de o unica disponibilitate de a inova fara a-si altera esenta, Roma a fost factorul esential de modernizare a lumii antice: de la drumurile, pe care si azi mai pasim, pana la conceptele cele mai elevate ale filosofiei grecesti sau ale revelatiei crestine, pe care le-au tradus si le-au difuzat in prima mare sinteza de civilizatie europeana care a fost civilizatia romana. Pe un alt plan, romanii au populat intregul spatiu pe care il luasera in stapanire cu cetateni romani. Aceasta a fost marea opera a armatei romane: un enorm creuzet in care se topeau toate neamurile si toate limbile Lumii vechi, transformand pe fostii supusi in cetateni ai Romei. Pentru arhaica Dacie si, mai tarziu, pentru continentul brazilian, civilizatia de origine latina a fost un salt istoric. Violent, distructiv si creator deopotriva, actul cuceririi a legat fiecare din popoarele noastre de avangarda modernitatii in orizonturi de timp diferite.
Ceea ce nu s-a pierdut, ci s-a pastrat, sporind mereu in aceste neincetate prefaceri, a fost constiinta demnitatii individuale, a libertatii si a valorii acesteia. Societatile noastre au progresat prin redescoperirea si generalizarea cunoasterii acestora la nivelul tuturor locuitorilor unei tari, deveniti, cu totii, cetateni liberi si egali in fata legii. Vocabularul fundamental al politicului modern, al promovarii aspiratiei de libertate si a demnitatii cetateanului ramane un vocabular de origine latina in mai toate limbile pamantului.
Din pacate, toate acestea nu au aparat natiunile noastre de primejdiile dictaturii. Intr-o jumatate de secol de dictatura comunista, latinitatea romanilor – singurul popor latin din Europa care a intrat in sfera de dominatie sovietica – a fost inabusita cu obstinatie. Este o dovada per a contrario, a ceea ce a insemnat pentru romani acest sentiment al apartenentei la o lume multiseculara in care justitia, ordinea inteligenta si libertatea individuala isi gasisera atatea forme de exprimare, si a cat era de opusa aceasta constiinta a romanitatii libere in raport cu sclavia generalizata instaurata de represiunea comunista.
Nu vreau sa reduc contrastul intre dictatura totalitara si libertatea democratiei autentice la o simpla opozitie dintre lumea latina si celelalte. Pana la urma, dictatura este si ea un cuvant de origine latina, ca si notiunea de delator. Institutia politiei secrete e atestata, in Imperiul roman tarziu, din abundenta, iar cenzura – fie ea a moravurilor, a cartilor sau a ideilor – are si ea radacini istorice in civilizatia romana. Vreau doar sa spun ca, in cazul particular al civilizatiei romanesti subjugate de regimul comunist de tip sovietic, latinitatea ca mod specific de constructie a Romaniei democratice, moderne si europene a fost vazuta ca avand un potential subversiv. Aceasta a dus la permanenta ei ocultare si marginalizare. Invatamantul a eliminat aproape cu totul studiul limbilor clasice, istoria vulgarizata din manuale si opere de propaganda incerca sa minimalizeze aportul latin fie in favoarea elementului slav, fie, in timpul national-comunismului propagat sub dictatorul Ceausescu, prin exaltarea substratului arhaic de origine traca. O serie de mitologii politizate au urmarit stergerea memoriei colective pentru a convinge opinia publica ca Imperiul lui Traian nu a avut nimic de adaugat lumii daco-trace. Si toate acestea in scopul izolarii romanilor intr-o singuratate trufasa care sa rupa comunicarea cu semenii lor latini din afara Cortinei de Fier.
Eliberata prin revolutia din 1989 de aceste fantasme, societatea romaneasca isi regaseste azi latinitatea ca pe o temelie a apartenentei sale la Europa libertatilor si a legii.
Nu parcurgem un drum usor iar dramaticele dificultati ale cotidia-nului risca mereu sa lase in umbra dimensiunea culturala si spirituala a acestei noi inscrieri in modernitate. Or, daca am invatat ceva esential in infernul din care abia am iesit, este ca dimensiunea spirituala a lumii ramane matricea progresului. Nu ne-am desprins din opresiunea comunista, care a amestecat intr-un haos toxic elementele cele mai brutale ale materialismului surd si orb cu o mitologie prefabricata si goala, pentru a ne precipita intr-un consumism fara frontiere. Nu ne-am eliberat din cenusiul uniform al lagarului comunist pentru a ne pierde, din nou anonimi, in zgomotul asurzitor si nivelator al unui timp care, de dragul mijloacelor, risca sa dea uitarii scopurile.
Brazilia si Romania se confrunta azi cu provocarile unei lumi in curs de globalizare. Am convingerea ca nu ne vom dizolva in civilizatia post-moderna; am convingerea ca si amploarea fara egal a latinitatii braziliene, si profunzimea latinitatii romanesti vor oferi structura si resursele unei adaptari creatoare a identitatilor noastre la lumea post-industriala. Poate, eliberata de povara otelului si a betonului prin care lumea moderna a incercat sa transforme universul, adevarata civilizatie contemporana va descatusa energii creatoare in care ne vom regasi nu ca mase pasive, ci ca persoane, ca insi inzestrati cu imaginatie, cu inteligenta lucrului bine facut si a conceptului bine gandit, cu sensibilitatea noastra infinita pentru infinitele culori ale lumii si pentru severa structura care le da sens si valoare de progres. Energia Americii Latine, a acestei Rome „mai vesele si mai tolerante” decat cea a originilor, este pe cale sa erupa in noul secol. Depinde si de noi ca aceasta energie sa genereze un arc voltaic dintr-o extremitate in cealalta a universului de traditie latina si sa transforme afinitatile dintre romani si brazilieni intr-o cultura a colaborarii si a creatiei impartasite.

Pretuiesc in mod deosebit onoarea ce mi-o acordati conferindu-mi aceasta distinctie. Stiu bine ca ea se adreseaza nu atat persoanei mele, cat Romaniei si romanilor pe care am cinstea de a-i reprezenta. Se adreseaza acelei patrii a copilariei pe care multi dintre dumneavoastra ati pastrat-o in suflet, chiar daca viata v-a adus pe aceste indepartate meleaguri. Se adreseaza prietenilor din acel colt indepartat de lume, unde dumneavoastra sau inaintasi ai dumneavoastra au deschis ochii si pe care, printr-o aleasa fidelitate, nu ati uitat-o. Ea vine dintr-o anume traditie de cordialitate si respect, pe care evreii si romanii, prin ce au ei mai bun in istorie si in viata de fiecare zi, au stiut sa o reprezinte.
Nu trec deloc cu vederea faptul ca, in anii sumbri care au premers celui de-al doilea razboi mondial si in anii tragici ai acelei cumplite conflagratii, statul roman s-a negat pe sine si, in loc sa isi apere cetatenii loiali care-i aparasera pamantul si ii daruisera comori de cultura, i-a persecutat si i-a lasat prada furiei oarbe a fascistilor de toate obedientele.
Regret profund, ca om, ca roman si ca intelectual, acest fapt incontestabil si am exprimat acest regret in mod public si repetat, in numele statului roman de azi, democratic si potrivnic oricarei discriminari. Nu pot ignora nici faptul ca, pana si in acei ani tragici pentru intreaga Europa, au existat multi concetateni de-ai mei care si-au pastrat luciditatea si solidaritatea cu toti cei persecutati. Le-au salvat viata si i-au ajutat, rascumparand, prin faptele lor, macar o parte din oroarea represiunii. Nu putem uita faptul ca, a doua zi dupa ce Romania a reintrat in matca alaturi de marea Coalitie antifascista, nu mai putin de sapte acte normative reparatorii au impus, cu autoritatea cea mai inalta a legii, indreptarea unor grave injustitii din anii anteriori de dictatura.
Astazi, cand democratia, institutiile si mentalitatile democratice devin tot mai puternice si mai stabile in Romania, autoritatile statului roman fac tot ce le sta in putinta pentru a da minoritatilor drepturile ce li se cuvin.
Desi minoritatea evreiasca din Romania este acum, spre regretul nostru, si foarte redusa numeric si varstnica, ea reprezinta, prin valoarea multora dintre reprezentantii sai – savanti, scriitori sau artisti celebri –, ca si prin tezaurul de traditii pe care le pastreaza si le transmite, o componenta respectata a vietii noastre politice, civice si culturale.
La inceputul lunii septembrie a acestui an se vor organiza, pentru prima data in Romania, Zilele europene ale mostenirii culturale iudaice. Am fost onorat sa primesc inaltul patronaj al acestei nobile actiuni, pentru a arata tuturor, in Europa si in lume, dar si in Romania, ca impreuna, romani si minoritari de origine evreiasca, avem misiunea de a conserva si de a dezvolta comoara unei traditii multiseculare care leaga intr-un dialog fertil culturile noastre.
Un monument unic in Europa Centrala, Sinagoga de lemn de la Neamt, din Moldova, datand din secolul al XV-lea; cel mai vechi cimitir iudaic, din secolul al XVI-lea, pastrat in aceasta regiune, la Siret; marile monumente din secolul al XIX-lea, sinagogile din Bucuresti, Sighetul Marmatiei, Brasov, Constanta, Satu Mare, dar si unul dintre cele mai reputate teatre idis din Europa, precum si publicatiile evreiesti care continua sa apara, de aproape o suta de ani, sunt comori de cultura ce ne-au fost lasate in grija de generatiile trecute si merita cu prisosinta sa fie cunoscute, apreciate si sustinute.
Peste cateva saptamani, la 4 septembrie, la Muzeul Cotroceni din incinta Palatului prezidential din Bucuresti, se va deschide o importanta expozitie de pictura cuprinzand opere ale artistilor evrei de origine romana, multi dintre ei binecunoscuti in Brazilia si considerati participanti la curentul de modernizare a culturii braziliene, cum au fost Marcel Iancu, Victor Brauner sau Margareta Sterian.
Rolul intemeietorilor avangardei literare europene, in varf cu Tristan Tzara, va si el evocat in Romania, asa cum este evocat si aici, in Brazilia, cu prilejul vizitei noastre. Este o excelenta oportunitate pentru a rememora tot ce ne apropie din punct de vedere cultural, chiar daca distanta fizica dintre Romania si Brazilia ar parea un impediment.
In lumea de astazi, distantele sunt tot mai putin importante. Tendinta generala de globalizare nu este doar o tema de reflectie academica, ci reprezinta in viata noastra de fiecare zi o sansa enorma de comunicare si de conlucrare.
Am spus interlocutorilor mei din ultimele zile ca Romania poate fi o poarta a Braziliei si spre Europa Centrala, si spre Asia Centrala. Cu atat mai mult dumneavoastra, care aveti legaturi aparte de suflet cu spatiul cultural romanesc, puteti gasi usor drumul spre Romania traditiei, dar si spre Romania modernitatii. Puteti veni intr-o tara in care va veti regasi ca acasa si puteti participa la noua expansiune economica a secolului XXI, regasindu-va trecutul si inventand un viitor comun pentru societatile si culturile noastre.
Brazilia a luat deja startul in marea competitie a societatilor post-industriale. Romania este asemeni unui alergator incordat care se pregateste pentru cursa. Fiti alaturi de noi cand Romania va tasni, cu toata viteza, inainte.

Sunt onorat sa primesc astazi Medalia de aur a uneia dintre cele mai prestigioase universitati din Brazilia, dar si de pe intreg continentul sud-american. In calitatea mea de profesor universitar si de fost rector al Universitatii Bucuresti sunt, totodata, deosebit de bucuros ca am avut prilejul sa cunosc experienta unei comunitati academice atat de puternice, o adevarata citadela a stiintei si culturii, cu peste 35 de facultati, institute si colegii cu reala traditie in domeniu, care atrage studenti din toate tarile Americii Latine prin bogata oferta educationala si nivelul inalt al cercetarii stiintifice.
S-a vorbit mult, in ultimii ani, in Romania – si lucrul acesta se datoreaza in buna masura initiativelor actualului ambasador al Braziliei la Bucuresti si fost ministru in Guvernul Republicii Federative a Braziliei, Excelenta Sa domnul Jerónimo Moscardo, despre afinitatile complexe de ordin spiritual si cultural dintre popoarele noastre. Bucurandu-ma cu prilejul acestei vizite de ospitalitatea calda si de atmosfera primitoare a acestei „Casa grande” care este Brazilia, constat inca o data ca, in pofida enormei distante geografice care ne desparte, radacinile noastre latine ne apropie, facand posibile dialogul fertil si colaborarea. Ca si limba portugheza, vorbita aici, in Brazilia, in aceasta extremitate a intinsului spatiu romanic, limba romana, vorbita in Sud-Estul Europei, pe teritoriul care a apartinut candva vechii Dacii, este si ea o „ultima floare din Latium, necultivata si frumoasa” („ultima flor do Latio, inculta e bela”), daca permiteti sa imprumut acest vers al cunoscutului poet brazilian, Olavo Bilac. Iar limba, ca forma mentis si ca vehicul si suport al civilizatiei, arunca punti intre continentele si tarile noastre, intre Brazilia, ca reprezentanta a orizontului celui mai intins al latinitatii si Rominia, ca unica supravietuitoare a romanitatii sud-est-europene.
Nu as vrea sa dezvolt aici o serie de detalii, la care m-am referit  in alocutiunea de la Academia de Litere din Rio de Janeiro, privind afinitatile noastre spirituale si fundamentul latin al culturilor noastre. As dori insa, sa relev bogatele legaturi de natura diplomatica si culturala care s-au dezvoltat intre tarile noastre incepand cu a doua jumatate a secolului trecut si care constituie, cu certitudine, o baza solida pentru colaborarea noastra viitoare. Relatiile diplomatice dintre Romania si Brazilia dateaza din 1880. Primul consulat brazilian pe teritoriul Romaniei a fost deschis la Galati in 1919, iar primul consulat romanesc la Rio de Janeiro in 1921. Inaugurarea primei reprezentante diplomatice romane din America de Sud a avut loc in capitala Braziliei si ea a fost propusa, in anul 1927, de marele om politic roman, ministrul afacerilor externe, Nicolae Titulescu.
Astazi, Brazilia se bucura in Romania de o deosebita simpatie populara. Ea nu este pentru romani numai o tara exotica, cu oameni veseli, exuberanti si generosi, ci si un exemplu de democratie si egalitate rasiala, de deschidere spre afirmare a tuturor raselor si culturilor locale. Ea nu este numai o patrie a muzicii care a fascinat toate meridianele prin ritmurile de samba, de bossa-nova, de etno-jazz; o tara a fotbalului miraculos care a produs pe unul dintre cei mai mari sportivi ai tuturor timpurilor; o „tara a carnavalului”, care descatuseaza energii fantastice; o tara a serialelor de succes, ci si un amplu spatiu cultural elevat si seducator.
Incepand cu anul 1915, cand s-a tradus pentru prima oara in Romania o povestire de Machado de Assis, au fost traduse peste 40 de titluri din literatura braziliana, prin stradania fidela a unor excelenti lusitanisti ca Nicolae Filipovici, H.R. Radian, Marian Papahagi, Micaela Ghitescu, Mioara Caragea. Prin intermediul acestora, ca si al prezentarilor din prestigioasele reviste Luceafarul si Secolul XX, romanii au putut intra in contact cu opera unor importanti scriitori brazilieni: Jorge Amado, Manuel Bandeira, Machado de Assis, Erico Verissimo, Graciliano Ramos, Antonio Olinto sau Jose Sarney, figura de prim rang a politicii braziliene din ultimele decenii, creatorul MERCOSUL-ui si al legii de stimulare a culturii din acea vreme. Un eveniment editorial romanesc recent, cu o deosebita semnificatie in domeniul stiintelor politice si al dezvoltarii unor modele de tranzitie spre democratie, il reprezinta traducerea cartii Presedintelui tarii dumneavoastra, Fernando Henrique Cardoso, Dependenta si dezvoltare in America Latina, scrisa in colaborare cu sociologul chilian Enzo Faletto si publicata in aceasta primavara la prestigioasa editura „Univers”, care a lansat de altfel, de-a lungul anilor, numeroase traduceri din literatura braziliana.
Remarc cu satisfactie faptul ca in ultimii ani in Romania interesul pentru limba portugheza si, in general, pentru Brazilia a crescut. Pe langa cursurile de limba portugheza tinute incepand cu anul 1974 la universitatile din Bucuresti, Iasi, Cluj, Constanta, in 1999 s-a introdus pentru prima oara studiul intensiv de limba portugheza in patru licee. Tot in anul trecut a fost infiintata Fundatia Brazilia-Romania care desfasoara o intensa activitate in domeniul literaturii, filmului, artelor plastice, turismului si in organizarea cursurilor de limba portugheza.
Tabloul confluentelor culturale romano-braziliene ar putea continua cu acele nume, des invocate, ale unor personalitati de origine romana si a unor evenimente care au influentat in mod nemijlocit destinul cultural al tarii dumneavoastra. Este vorba de celebra Saptamana de Arta Moderna din 1922, adevarat act al independentei si al modernismului culturii braziliene, ai carei inspiratori au fost artistii de origine romana Tristan Tzara si Marcel Iancu. Un al doilea moment, des invocat in literatura de specialitate braziliana si nu numai, este influenta economistului roman Mihail Manoilescu, care prin cartea sa Teoria protectionismului si a schimbului international a avut un rol important in influentarea conceptiilor ideologice ale Centrului industriilor statului Sao Paolo si in afirmarea autonomiei economice braziliene din anii ’30.
Imi face o deosebita placere sa amintesc aici si numele unor personalitati braziliene, prieteni fideli ai poporului roman si ai culturii noastre. Este vorba de Raul Fernandes, ministru al relatiilor externe, contemporan cu Nicolae Titulescu; de poetul din Ceará, Luciano Maia, distins traducator in portugheza al unor creatii importante din folclorul romanesc, din opera marilor scriitori romani Mihai Eminescu, Mihail Sadoveanu, Marin Sorescu; de Victor Alegria, directorul Institutului Brazilia-Romania, infiintat in orasul Brasilia, organizatorul unei frumoase actiuni intitulate Primavara romaneasca 2000 si editor al unui volum omagial Eminescu; nu in ultimul rand, imi face placere sa amintesc numele romanistului José Luiz Fiorin, bun cunoscator al limbii romane, profesor la Departamentul de lingvistica al Universitatii dumneavoastra.
Si pentru ca ne gasim intr-un stat in care traieste o importanta si activa comunitate de origine romana, permiteti-mi sa invoc cateva nume de personalitati braziliene cu ascendenta romaneasca care s-au facut cunoscute in lumea larga: Aurelia Cocanescu, care, sub numele de Aurora, s-a consacrat drept prima actrita braziliana a filmului mut; Traian Coltescu, proprietarul celebrei Livraria Francesca de Copacabana Palace Hotel, deschisa in 1949 la Rio de Janeiro; Samson Flexor, originar din Basarabia, unul dintre cei mai importanti pictori abstractionisti ai Braziliei moderne; pictorul Marcier, nascut in Transilvania, la Cluj, reprezentant stralucit al picturii murale ce poate fi admirata in bisericile si capelele din Maná, Sao Paolo, Rio de Janeiro, Petrópolis, Barbacenna, Juiz de Fora si altii.
Fara indoiala, patrimoniul nostru comun de latinitate incorporeaza si un mod comun de a reactiona la cultura occidentala, cu precadere la modelele franceze si italiene, inspiratoare ale modernitatii. Creativitatea de tip latin, dar si bogata zestre a culturii locale ne-au facut receptivi la conceptele modernitatii in literatura, teatru, film, pictura, exact in acelasi deceniu III al secolului nostru. Ne apropie, de asemenea, experiente similare traite sub dictatura, exilul intelectual sau cenzura, cu efectele ei de opresare a creatorilor si a libertatii de expresie, pe de o parte, dar si de stimulare a atitudinii critice si a formelor aluzive de expresie, pe de alta.
Pornind de la aceasta baza spirituala comuna, ar trebui initiat un proiect mai amplu de colaborare culturala romano-braziliana care ar transcende bipolaritatile create de Razboiul Rece si ar pune in valoare arealul definit de apartenenta noastra la aceeasi familie neo-latina.
Este de dorit, de asemenea, sa intarim schimburile bilaterale de specialisti atat in domenii ca matematica, informatica, mecanica, constructiile aerospatiale, agricultura, protectia mediului, cat si in domeniul stiintelor sociale si umane, inclusiv in sensul promovarii reciproce a valorilor artistice nationale.
Sunt convins ca intr-o societate a viitorului, bazata pe cunoastere si globalizare, dialogul culturilor noastre va fi posibil si fertil. Astfel, sunt de incurajat crearea unor programe culturale privind stimularea traducerilor din operele literare importante din tarile noastre, ca si organizarea de evenimente majore privind dansul, filmul sau teatrul.
Brazilia, a cincea tara a lumii ca suprafata si potential demografic, are sansele de a deveni o putere importanta pe plan zonal si universal. Deja, tara dumneavoastra a realizat cu succes, prin MERCOSUL, modelul unei integrari economice zonale si ofera lumii imaginea unei culturi a diversitatii, a unei societati multirasiale integrate in chip fericit, asa cum a fost ea caracterizata de marele sociolog si antropolog brazilian Gilberto Freyre. Pe de alta parte, Romania, cea mai mare tara din zona Sud-Estului european, doreste si poate deveni un factor de stabilitate in regiune, propunand un model propriu de rezolvare echitabila a problemelor legate de pluralismul etnic si cultural al populatiei sale.
Imi exprim speranta ca secolul XXI va asigura reconstructia spirituala a arealului neo-latin, cu bogatele sale traditii de cultura si civilizatie, iar, in acest proces integrator Romania si Brazilia vor avea fiecare, dar si impreuna, o contributie importanta.

Ne aflam acum impreuna pentru a ne aminti evenimente tragice, petrecute in urma cu mai mult de un deceniu.
A trecut repede, a trecut incet acest deceniu? Ce ne amintim, cum ne amintim si de ce ne amintim sunt lucruri care ne definesc ca oameni si ca popor. Demnitatea oricarui popor are ca temei si memoria colectiva.
Evenimentele petrecute atunci, atat de tragice, atat de tulburatoare, acele crime de la Timisoara, marsavia de a transporta mortii de la Timisoara la Bucuresti, de a-i incinera si de a veni cu cenusa aici, pentru ca, aruncata in canal, sa i se piarda pana si urma, ne arata ca, de fapt, cei care au comis atunci crime se temeau ca cineva ar putea sa afle, ca ar putea sti adevarul si si-ar putea aminti mereu ce s-a petrecut.
Evocarea acelor evenimente capata si o alta semnificatie. Pentru ca trebuie sa ne punem intrebarea cu totii, fiecare in propriul lui suflet, daca astazi acele evenimente ne apar la fel de tragice, la fel de tulburatoare. Trebuie sa recunoastem ca, de multe ori, greutatile vietii de zi cu zi ne fac sa uitam de existenta unor lucruri importante, de libertate, de adevar, de puterea de a-l rosti. A trai in libertate este uneori la fel de greu ca a trai in tiranie. Este altfel, dar este totusi greu. Nu toti oamenii pot face fata confruntarii cu adevarul si, dupa parerea mea, astazi marea problema nu este sa cunoastem adevarul, ci capacitatea de a ni-l asuma.
Iata, se spune de foarte multe ori: “Nu am aflat adevarul despre revolutie, nu am aflat adevarul despre ce s-a intamplat la Timisoara”. In cazul acesta, adevarul s-a stabilit de la inceput. Dupa cum rezulta din dosarele penale intocmite in 1990, cei care au participat la stergerea urmelor crimelor comise au fost judecati si condamnati la inchisoare. Unul dintre generali s-a sinucis in inchisoare si nu vom sti niciodata daca din frica sau din cainta. Dosarele deschise dupa 1996 au fost inaintate instantelor de judecata si principalii vinovati au fost condamnati. In alte dosare se judeca acum recursul.
In fraza care se repeta obsedant “Nu stim adevarul”, se ascunde insa si neputinta de a-l accepta si de a asuma consecintele lui. Pentru ca gesturile mari, sacrificiul celor putini la numar, datorita carora am obtinut libertatea, incomodeaza atunci cand nu putem sa fim la inaltimea idealurilor pentru care altii s-au jertfit.
Un asa-zis pragmatism politic pare sa fie noua denumire a cinismului si chiar a nerusinarii. Tot mai frecvent, in spatele vorbelor goale se ascunde goana disperata pentru privilegii, pentru avantaje, pentru interese personale. Dar aroganta, reaua credinta se pot afirma doar pe fondul nepasarii noastre atunci cand, coplesiti de lucrurile care ne framanta zilnic, uitam de lucrurile importante care ne definesc ca oameni si ca natiune.
Exista oameni a caror buna-cuviinta, modestie si solidaritate, iti dau speranta. Discursurile protocolare, uneori demagogice, devin inutile in fata gestului dumneavoastra simplu si uman de a va afla aici, alaturi de rudele celor ucisi la Timisoara carora li s-a luat pana si dreptul de a avea o identitate, un mormant si o cruce la capatai. Satenii din Popesti-Leordeni nu au fost martorii acelor evenimente tragice, care s-au consumat undeva departe, in vestul tarii si totusi, ei au contribuit la ridicarea acestui Monument. Au venit aici spre a le cinsti memoria chiar pe locul unde altii le-au necinstit cenusa zvarlind-o in apele murdare ale orasului. Acesti copii vor afla de la parintii si bunicii pe care i-au insotit astazi la aceasta pomenire, ca libertatea, adevarul, solidaritatea noastra, ca oameni si ca popor, sunt lucruri importante pentru care merita sa luptam si sa traim, pentru ca altii au murit pentru ele.

Am raspuns cu mare placere invitatiei de a prezenta o interventie pe doua teme care mi-au fost propuse de Columbia University si anume: Este regimul politic romanesc o democratie care se consolideaza?, si a doua: Cat de importanta este participarea politica a tinerilor pentru consolidarea democratiei romanesti?
Dupa discutiile pe care le-am avut ieri cu membrii board-ului de la ziarul New York Times si lideri de opinie invitati la Institutul Est-Vest, mi-am dat seama, inca o data, cat de bine se lamureste o problema intr-un dialog deschis.
Tranzitia democratica in tarile post-comuniste constituie una dintre experientele fundamentale ale omenirii si orice cercetare referitoare la regimuri politice va trebui sa ia in considerare aceasta experienta.
Revenind la cele doua intrebari enuntate, pot incepe prin a da raspunsuri scurte si ferme. Este regimul politic romanesc o democratie in curs de consolidare? Raspunsul meu este: Da, categoric da.
Cat de importanta este participarea politica a tinerilor la consolidarea democratiei? Raspunsul meu este: Extrem de importanta si indispensabila. As putea sa ma opresc aici, insa cateva argumente sunt necesare.
Ma intorc la prima intrebare. Pot sa formulez raspunsul mai radical: Daca sunt considerate democratii consolidate statele care dispun de mecanisme democratice, atunci se poate spune ca Romania este si ea o democratie consolidata. In acest moment, nu exista nici un argument ca situatia drepturilor democratice ale natiunii, in ansamblul ei, ale partidelor politice, ale unor comunitati sau ale unor persoane ar fi inferioare celor din democratiile consolidate. Aceasta nu inseamna ca nu exista nenumarate abateri in modul in care beneficiarii inteleg sa-si exercite aceste drepturi sau ca unele derapaje sau esecuri n-ar putea sa apara pe parcurs. Toate democratiile sunt perfectibile si vulnerabile si tocmai de aceea impun o stare de veghe.
Ce a dat omenirii aceasta experienta extraordinara a trecerii de la dictaturi bazate pe o economie centralizata la democratii cu o economie de piata? In primul rand, un timp nesperat de scurt de parcurgere a traseului.
Exista o particularitate a comportamentului uman: de obicei, o problema, odata rezolvata, nu mai conteaza, intotdeauna apare o alta problema care ne mobilizeaza interesul si energiile. De aceea, pentru a intelege dimensiunile unui proces parcurs de-a lungul a numai un deceniu, trebuie sa identificam si care au fost pietrele de incercare ale acestei transformari.
Astazi, legislatia Romaniei este compatibila cu cea a democratiilor consolidate. In ceea ce priveste institutiile, parcursul a fost mai dificil. Institutiile democratice nu sunt cladiri, nu sunt nici forme goale. Ele functioneaza prin oameni, ceea ce implica doua elemente fundamentale: o schimbare radicala de mentalitate si o specializare profesionala, pentru ca, inainte de a fi aplicata, democratia trebuie cunoscuta, inteleasa si invatata.
Romania si-a constituit, rand pe rand, toate aceste institutii, cu dificultati enorme, pe care le intelegem noi, cei care am fost inauntrul problemelor. De aceea, va rog sa luati ceea ce va spun eu nu ca o prelegere, ci mai degraba ca marturia unui om care, din dupa-amiaza zilei de 21 decembrie 1989 si pana astazi, a fost permanent in miezul evenimentelor, oricat au fost ele de confuze, de violente sau de inaltatoare.
Lucrul cel mai dificil de realizat a fost separatia puterilor in stat, greu acceptabila in mentalitatea unor oameni care au trait in tara partidului unic cu puteri absolute. Ea s-a realizat treptat prin rolul pe care Parlamentul si l-a asumat – chiar daca si l-a indeplinit mai putin decat era de asteptat.
Separarea si neamestecul in atributiile puterii judecatoresti au fost o alta piatra de incercare, in conditiile in care, in mentalitatea unor largi paturi ale populatiei din tarile sud-esteuropene, legile exista ca o provocare pentru a nu fi aplicate sau pentru a fi ocolite. Respectul pentru lege era un lucru nou, dupa secole fara traditie in acest sens si dupa 45 de ani de dictatura comunista. In al doilea rand, a fost foarte greu de admis ca o hotarare judecatoreasca socotita nedreapta nu mai poate fi anulata daca este definitiva, iar cel mai greu de inteles a fost faptul ca Presedintele nu controleaza Justitia.
Paradoxal, o ciudata comportare a venit chiar din partea unui segment al intelectualitatii. Dupa ce sapte ani s-au mobilizat pentru alegerea unui presedinte democrat, multi s-au asteptat ca in cateva saptamani acesta sa rezolve toate problemele. Distinsi scriitori sau artisti au fost neiertatori pentru faptul ca nu rezolvam rapid problema restituirii caselor nationalizate sub regimul comunist, ca nu schimbam judecatorii instantaneu, ca nu anulam hotarari judecatoresti abuzive.
Socul cel mai puternic l-am avut cand am primit o delegatie de romani din Statele Unite, care traisera decenii in SUA, isi desavarsisera educatia in Statele Unite, munceau si traiau in Statele Unite. Conduceau asociatia celor care isi revendica imobilele nationalizate de regimul comunist si m-au anuntat ca reprezinta un milion de romani americani. I-am ascultat cu rabdare timp de o ora in care au formulat in esenta trei revendicari pe care imi cereau sa le rezolv direct, ca Presedinte: sa dau imediat o lege care sa le restituie proprietatile; sa anulez toate hotararile judecatoresti care nu recunoscusera dreptul de proprietate; sa dau ordin Ministerului de Interne sa evacueze chiriasii din casele pentru care se redobandise dreptul de proprietate.
“Am inteles bine ce imi cereti?”, am spus eu ca sa ma asigur. “Da, acestea sunt problemele noastre”. In spiritul aparentei naivitati taranesti, i-am intrebat: “dumneavoastra sunteti cetateni americani”? “Da”, mi-au raspus ei ferm. Si am continuat:  “Dumneavoastra i-ati cere Presedintelui Statelor Unite sa dea legi, sa anuleze hotarari judecatoresti ale Curtii Supreme de Justitie si sa dea ordin politiei sa intervina in procese civile?” Am fost obligat sa constat ca pentru acesti romani americani exista doua categorii de presedinti: una reprezentata de presedintele democrat al Statelor Unite, tara unde traiesc, care trebuie sa respecte Constitutia si legile americane si cealalta reprezentata de presedintele democrat al Romaniei, tara de unde provin, care ar trebui sa rezolve dictatorial problemele lor personale dand legi in locul Parlamentului, pronuntand hotarari judecatoresti in locul Curtii Supreme de Justitie, asigurand punerea lor in aplicare in locul Guvernului.
Fara o schimbare a mentalitatii si o intelegere deplina a esentei democratiei de catre cetateni, nu se poate ajunge cu adevarat la o democratie consolidata.
O perceptie profund nociva asupra modului de functionare a democratiei a facut ca imediat dupa caderea dictaturii in Romania, cadrul permisiv al noii legislatii democratice sa fie folosit abuziv pentru impunerea prin violenta a vointei unora impotriva altora. Expeditiile mineresti din ianuarie-februarie 1990, carora li s-au alaturat marsurile muncitoresti din Bucuresti, au vizat cu precadere intimidarea partidelor democratice abia renascute si a intelectualilor.
Alte doua evenimente din acelasi an au socat opinia publica mondiala prin caracterul sangeros al conflictelor interetnice din martie, la Targu Mures, si violentele soldate cu morti si raniti ca urmare a interventiei minerilor pentru stoparea oricaror manifestari pro-democratice la Bucuresti, in iunie 1990. Ambele au fost inspirate si tolerate de unii reprezentanti ai autoritatilor care au actionat impotriva democratiei abia nascute si chiar a statului insusi, pentru a justifica infiintarea Serviciului de Informatii si folosirea unor membri ai vechii Securitati pentru a anihila constituirea societatii civile, socotite un “pericol”.
In septembrie 1991 minerii au fost din nou chemati sa faca “ordine” in Capitala si sa “rezolve” de aceasta data conflicte la varf, soldate cu caderea Guvernului rezultat din primele alegeri libere si democratice.
Toate aceste evenimente au evidentiat cat de greu sunt acceptate regulile democratiei si cat de neputincioase sunt institutiile ei, daca aceia care conduc inteleg sau accepta rostul democratiei doar in masura in care aceasta este in interesul si in folosul lor personal.
Dupa urmatoarele alegeri din 1992, cand opozitia in Parlament si actiunile societatii civile au fost din ce in ce mai consistente, lucrurile pareau sa se indrepte spre normalitate. Cu atat mai mult dupa noiembrie 1996, cand Opozitia a castigat alegerile parlamentare si prezidentiale.
Anul trecut, CNN, Euronews si alte canale de televiziune au prezentat din nou imagini ale violentelor minerilor din Romania. Trecusera opt ani de la ultima mineriada. Noua administratie demarase reforma economica mult amanata, privatizarile, inchiderea unor societati nerentabile si fara sanse de reabilitare. Cand s-a ajuns la sectorul minier, minerii au intrat in greva, pe care au transformat-o, in ianuarie 1999, intr-un nou mars spre Bucuresti vizand inlocuirea Guvernului prin violenta organizata.
Au fost opriti cu greu, dupa ce atacasera, molestasera, ranisera si dezarmasera politisti si jandarmi furand echipament militar si munitie. Intre timp, prin hotararea Curtii Supreme de Justitie, liderul mineriadelor, mereu acelasi, fusese in sfarsit condamnat la inchisoare.
Un alt mars, condus tot de acesta, in februarie 1999, a vizat asaltul asupra Capitalei pentru impiedicarea punerii in executare a hotararii definitive de condamnare.
Cei din Occident, care vad la televizor sau in ziare mai ales partea senzationala a acestor mineriade, s-ar putea intreba daca a fost o deosebire intre cele intamplate in ’90 – ’91 si 1999? Si daca da, cat de mare?
A fost o deosebire si chiar foarte mare – acesta este raspunsul meu. Pentru ca, in 1999, in Romania exista un alt tip de guvernare, devotata democratiei si respectului pentru lege, care nu s-a folosit de o parte a societatii impotriva alteia, care a reusit sa impiedice un asalt terorist impotriva statului de drept si a refuzat orice compromis facand astfel un pas decisiv pentru consolidarea democratiei. Cu fermitate, asaltul minerilor asupra Capitalei a fost oprit, decizia Curtii a fost pusa in executare iar procesele deschise impotriva liderilor responsabili de organizarea mineriadelor din ianuarie si februarie‘99 sunt in curs de judecata.
Am creat un alt fel de precedent, in slujba democratiei si a legalitatii. Nu numai la nivel de principii, dar si la nivel de punere in practica, democratia si legalitatea sunt de nedespartit. Democratia promoveaza respectul pentru lege dupa cum si legea asigura respectarea democratiei.
Dupa aproape 11 ani, de cand Romania si-a inceput procesul de tranzitie si dupa atatea pietre de grea incercare, pot spune, cu convingere, ca democratia s-a consolidat. Continuarea procesului de consolidare si perfectionare a sistemului democratic depinde insa si de acum inainte de mentalitatea oamenilor. A guvernantilor si a guvernatilor, deopotriva.
Libertatea deplina, as zice chiar absoluta, a presei nu poate fi pusa la indoiala. Extrem de critica, ea nu mai este doar un “ciine de paza al democratiei”. Ea acuza, judeca, condamna si executa. Influenta sa asupra opiniei publice este covarsitoare. De aici si un tot mai vizibil sentiment de neincredere al cetatenilor in institutii, in lege, in justitie, in partidele politice, in clasa politica. Evident fiecare dintre acestea sunt criticabile pentru erori, ezitari sau neonorarea unor promisiuni.
Din pacate, n-am putea vorbi despre o aceeasi influentare a opiniei publice in sens formativ. Nu in sensul unei obligatii profesionale, ci doar dintr-o preocupare sau, poate, chiar dintr-o obligatie de constiinta a formatorilor de opinie fata de viitorul nostru comun.
Dar, sa vorbim putin si despre societatea civila din Romania. Pot spune ca eu m-am format odata cu societatea civila romaneasca. Aceasta a propus si a sustinut candidatura mea pentru functia cea mai inalta in stat. Peste cateva luni ma voi intoarce in societatea civila, cu o experienta mult imbogatita.
Societatea civila romaneasca s-a constituit tarziu, in raport cu cat ar fi fost de necesara in conditiile dictaturii comuniste, extrem de dure si exclusive. Foarte repede, dupa caderea dictatorului si cu o forta de explozie extraordinara, aceasta societata civila s-a impus in viata publica. Meritul transformarilor democratice ii apartine aproape in totalitate.
Plonjand in trecut, judecata mea de astazi ma face sa vad lucrurile si intr-o alta lumina.
In 1990, ne-am unit in jurul sloganului lui Havel: “Puterea celor fara de putere”. Eu insumi, cand am fost propus de Solidaritatea Universitara si Alianta Civica sa candidez in alegerile din 1992, am folosit aceasta sintagma. A fost potrivita in timpul dictaturii comuniste, a fost, poate, eficienta pana la obtinerea puterii, dar a fost total gresita dupa ce fortele democratice au ajuns la putere. Din acel moment, prioritatea era alta si anume folosirea puterii societatii civile pentru intarirea institutiilor statului democratic.
Inainte de a pleca spre America, am citit eseul Despre echilibru de Ismail Kadare, in care scriitorul incearca sa-si explice prabusirea institutiilor statului albanez din martie ’97 ”ca un gard putred’’. El gaseste doua tipuri de argumente: din istoria veche si din perioada comunista.
In cazul Albaniei, niciodata poporul n-a recunoscut institutiile statului ca fiind ale lui, pentru ca, in istoria sa de subjugare, acestea au reprezentat Imperiul Otoman, apoi o regalitate ilegitima, astfel ca, in mare masura, ele au fost substituite de autoritati tribale. Dar, spune Kadare (si aceasta este valabil pentru toate tarile fost comuniste), cea mai grava lovitura a fost data institutiilor statului de catre partidul comunist. Instituind partidul comunist ca unic si suprem conducator, Parlamentul, Guvernul, Justitia au devenit toate, in mod constitutional, instrumentele partidului, lipsite de putere si de continut.
Intr-un regim pluripartid, trebuie reconstituita nu numai autoritatea institutiilor statului, prin lege si buna functionare, dar si increderea oamenilor in aceste institutii. Acesta este marea noastra problema acum. Ea se leaga perfect de cea de-a doua tema propusa pentru aceasta conferinta: rolul tineretului in consolidarea democratiei.
Despre tineri s-a spus ca sunt purtatorii ideilor noi, ca sunt ideofori. Pe ei nu ii intereseaza democratia doar ca discurs, ci, mai ales, masura in care ea prinde viata si devine o realitate. Omul tanar are setea de certitudini si gustul indoielii, el penduleaza intre certitudinea la care aspira si continua rasturnare a valorilor pe care le contesta. Tinerii au aceeasi intransigenta si in a fi dogmatici, si in a fi problematici. Cei tineri ard, cum se spune, la ambele capete, ei fac sa circule la maximum ideile si energiile si duc cunoasterea la limita. Ei sunt buni conducatori de libertate.
Multi tineri prezenti in acest amfiteatru si, in general, in zonele de excelenta ale Occidentelui s-au calificat prin realizarile lor ca premianti ai lumii moderne. Daca nu le oferim sanse si misiuni, ci doar destinderea morala a laudelor si recompenselor verbale, suntem vinovati ca i-am scos din lupta cu ei insisi.
In acelasi timp, daca tinerilor li se inoculeaza o psihologie de nedreptatiti, de nemultumiti, de oameni care nu si-au gasit locul potrivit pentru adevaratele sau presupusele lor merite, ei nu vor intelege ce anume le incumba lor si cat datoreaza faptului ca ceea ce li se cere este mai mult decat ceea ce li se cuvine.
A fi foarte bun, a face parte din premiantii capitalului intelectual nu inseamna doar o rasplata pentru ceea ce ai facut in trecut, la scoala, la olimpiade, ci o consacrare apasatoare pentru ceea ce vei reusi in activitatea ce urmeaza. Excelenta este punctul de pornire al unor mari datorii si al unor mari responsabilitati.
Inevitabil se impun doua intrebari esentiale: Ce face societatea pentru capitalul ei intelectual si profesional de excelenta? Ce fel de manageri are ea pentru acest capital? Reversul acestor intrebari este la fel de semnificativ. Asadar: Cum se administreaza excelenta pe sine? Ce face excelenta pentru societate? Si in concluzie: Ce facem noi, toti, cu acest capital vital al unui popor, care este generatia tanara? As putea spune ca, precum filozofia in general, filozofia politicii fata de sau pentru tineri presupune temeritatea alpinistului, dar si un munte pe masura.
Romania are un astfel de munte. Ea are nevoie vitala de buni profesionisti. Dar are nevoie si de oameni care sa cunoasca din proprie experienta functionarea institutiilor democratice intr-o democratie consolidata. Mai are nevoie ca acestia sa aiba incredere in ei insisi, in partenerii lor sociali si in institutiile pe care le servesc.
Iata deci, in mare, apelul pe care il adresez tinerilor romani care studiaza la Columbia University, ca si celorlalti tineri romani inscrisi la master si doctorat in alte universitati americane sau vest-europene.
Prosperitatea individuala si a societatii in ansamblu depinde de angajamentul civic necesar pentru a stabiliza structura democratica a societatii. Participarea unor tineri care respecta valorile libertatii si ale democratiei ca cetateni este hotaratoare pentru destinul Romaniei.
Adevaratul cetatean este cel caruia ii pasa de ce se intampla cu comunitatea in care traieste si care isi asuma responsabilitatile pentru  bunul mers al acestei comunitati.
Inainte de a incheia, va voi spune o scurta istorie. La inceputul acestui an, a venit la mine un grup de tineri. Mi-au inmanat o foaie de format A4 pe care, pe jumatate de pagina, erau inscrise cateva propuneri. Mi-au spus: “Acesta este proiectul nostru. Nu vrem sa va ocupam timpul. Nu va cerem nimic, pentru ca avem functii bine platite in sectorul privat, avem o situatie sociala buna, stim ce sa facem, suntem profesionisti recunoscuti in meseriile noastre, putem lucra in Romania sau oriunde (majoritatea lucrau pentru companii straine), dar vrem sa traim aici, in tara noastra”.
Unul dintre ei mi-a relatat o intamplare interesanta: “In 1990, am fost la Londra. Stateam in statie si asteptam un autobuz. Autobuzul a oprit, iar eu, venit din Romania, m-am repezit pe usa din fata, impartind coate celor care doreau sa coboare. Oamenii s-au dat la o parte, fara nici un comentariu, privindu-ma ca pe un animal ciudat. Am revenit in Romania. Lucrez pentru o companie straina, am o masina pentru mine, pot cumpara o masina si pentru fiica mea, iar daca muncesc si mai mult voi putea sa-i angajez si un sofer. Dar nu o sa-i pot cumpara niciodata un autobuz in care oamenii sa se poarte civilizat. Si, de aceea, vrem sa lucram cu dumneavoastra”.
Societatea romaneasca este aidoma acestui autobuz. Si trebuie sa lucram cu totii, indiferent de varsta, pentru ca sa putem circula civilizat in aceasta uriasa masina, cat mai curand.

Initiativa de a convoca acest adevarat areopag universal pentru a reflecta impreuna, in pragul unui nou secol si al unui nou mileniu, la misiunea si vocatia Organizatiei Natiunilor Unite se dovedestea fi un pas important in definirea cadrului international in care statele lumii inteleg sa conlucreze in numele valorilor comune ale pacii si dialogului.
Reuniti in aceasta Adunare a mileniului, ne putem intreba daca se cuvine sa incercam o sinteza a experientei pe care umanitatea a acumulat-o in mileniul care sta sa se incheie, sau sa privim catre orizontul noului mileniu care sta sa inceapa. Experienta timpului istoric care se incheie ne obliga sa admitem ca ipoteza unui inceput cu totul inocent ar fi la fel de improbabila ca si teroarea milenarista a catastrofelor totale. Suntem datori sa ne asumam in egala masura, cu luciditate si intelepciune, certitudinile continuitatii si aspiratia de progres pe care bilantul unui mileniu ni le impun.
Umanitatea a ajuns acum intr-un punct al istoriei sale nu numai critic, ci si datator de sperante. Secolul XX a reprezentat in multe feluri o rascruce a acestei istorii. Pe de o parte, pentru prima data in experienta umana multimilenara, societati intregi, si nu doar insi sau grupuri izolate, au scapat de spectrul insecuritatii alimentare care a grevat intreaga umanitate de la aparitia sa si pana aproape de noi. E drept ca aceste societati ale bunastarii reprezinta inca o minoritate la scara universala, si ca omenirea va trebui sa gestioneze mult mai bine si mai echitabil potentialul de care dispune in prezent. Pentru ca exista nu numai un discurs asupra acestei gestiuni optimizate, ci si institutii care o experimenteaza, putem sa ne pastram speranta ca situatia se va ameliora. In acelasi timp, dupa experientele tragice la scara planetara pe care omenirea le-a strabatut in ultimul secol, se naste pentru prima data in istorie o cultura universala a pacii. Este – si de aceasta data – adevarat ca aceasta cultura s-a nascut in umbra celor mai cumplite mijloace de distrugere a vietii omenesti si a vietii pur si simplu. Reactia imensei majoritati a oamenilor in fata acestei posibile apocalipse, de a o refuza cu fermitate, ramane un fapt care ne da, de asemenea, dreptul la speranta.
Ca sursa a unei culturi a pacii si ca gestionar al echitatii, ONU nu a incetat sa joace un rol esential in fructificarea experientelor sale. Tocmai acest rol face din Organizatia Natiunilor Unite un actor-cheie in constructia viitorului.
ONU nu si-a limitat vocatia la a ramane instanta de administrare a sferelor de influenta. ONU a fost conceput si ca o institutie pragmatica, ca expresie a unei viziuni despre lume in intregul ei. Aceasta filosofie, formulata de la inceput prin Carta ONU si Declaratia Drepturilor Omului in aceasta viziune, a unui destin comun al umanitatii, sunt si astazi resursele esentiale ale prestigiului Organizatiei.
ONU este un protagonist extrem de important in gestionarea procesului de globalizare, ca proces care sa aduca un maximum de foloase si un minimum de efecte negative in dezvoltarea tuturor societatilor si culturilor de pe glob. Adunarea Generala si Consiliul Economic si Social trebuie sa-si asume ca prioritate aceasta tema a efectelor globalizarii, fata de care reactia opiniei publice risca sa devina tot mai ostila. Este nevoie de un cadru de principii si practici comune si echitabile, care sa transforme procesul de globalizare intr-un proces de progres comun al umanitatii. Aceasta misiune a ONU intregeste, la nivel planetar, vocatia democratica careia i-a ramas credincioasa.
In calitatea sa de presedinte in exercitiu al Conferintei democratiilor noi sau restaurate, Romania este direct interesata in dezvoltarea eforturilor de consolidare a democratiilor. Am initiat si am sustinut in sesiunea din acest an a Comisiei ONU pentru Drepturile Omului rezolutia intitulata Promovarea si consolidarea democratiei pentru definirea conduitei democratice in raport cu drepturile omului, ale minoritatilor de orice fel, in raport cu societatea civila, pe baza respectului fata de individ si de optiunile sale si ca sursa a solidaritatii si coeziunii sociale si politice.
In acelasi sens, salutam initiativa Inaltului Comisar ONU pentru Drepturile Omului, doamna Mary Robertson, de a propune o Declaratie comuna impotriva discriminarii, a rasismului si a tuturor formelor de xenofobie. Spaima de alteritate este profund inradacinata in memoria colectiva. Tocmai de aceea, este de datoria noastra, a tuturor, sa ne opunem acestor spaime atavice, cu constiinta unei umanitati solidare in demnitate si respect reciproc, in numele principiilor fundamentale pe care Declaratia Drepturilor Omului le consacra.
Legile care guverneaza statele noastre se intemeiaza pe prezumtia de nevinovatie. In acelasi spirit ar trebui sa adoptam un cod comun de conduita intre popoare intemeiat pe prezumtia de bunavointa. Consider ca proiectul de declaratie raspunde acestei probleme fundamentale a prezentului si viitorului nostru comun si subscriu din toata inima la aceasta initiativa.
Romania nutreste un profund respect fata de actiunea esentiala pe care ONU a desfasurat-o pentru evitarea, sau macar limitarea, conflictelor armate, pentru a asigura fiecarei fiinte umane demnitatea si drepturile fundamentale care i se cuvin. Romania si-a adus fara ezitare contributia la misiunile de mentinere a pacii, participand numai in ultima perioada cu peste 7000 de militari si politisti la operatiunile desfasurate de ONU in Somalia, Angola, Bosnia-Hertegovina si Kosovo. In acelasi spirit, am decis sa oferim inca o dovada concreta a vointei noastre de participare. Declar, in numele autoritatilor statului roman, deplina noastra disponibilitate de a reconsidera statutul Romaniei in cadrul mecanismelor de finantare a operatiunilor ONU de mentinere a pacii, renuntand voluntar la reducerea de care am beneficiat pana acum ca membri ai grupei C.
Cum era postbelica s-a incheiat odata cu sfarsitul lumii bi-polare si de vreme ce amenintarile la adresa securitatii colective se modifica si se diversifica in noua etapa, apare necesara o remodelare a rolului Consiliului de Securitate. In nici un caz nu consideram ca acest rol trebuie sa se diminueze; dimpotriva. Credem ca, in aceasta noua etapa, este nevoie de un nou consens pentru ca actiunea Consiliului de Securitate sa devina mai energica si sa evite blocajele. Acest consens se poate obtine daca se identifica cu grija elementele asupra carora se poate conveni prin negocieri si se renunta la abordarea „in pachet” a temelor in discutie.
Unul dintre elementele asupra carora cred ca putem conveni de acum este necesitatea deplasarii accentului de la actiunea reactiva la cea preventiva – in demersurile ONU si, in special, ale Consiliului de Securitate. In calitatea sa de presedinte in exercitiu al OCSE in anul 2001, Romania va promova principiile acestei culturi preventive si va acorda o atentie sustinuta cooperarii armonioase si eficiente dintre OSCE si ONU.
Am reflectat profund la perspectivele pe care raportul Secretarului General, Excelenta Sa Kofi Anan, le supune dezbaterii, si consider ca raportul reprezinta o admirabila sinteza a cailor de restructurare si de adecvare a Organizatiei la provocarile viitorului.
Romania a jucat intre cele doua razboaie mondiale un rol important in elaborarea viziunii si conceptelor Ligii Natiunilor, organizatie care, dincolo de multele sale neimpliniri, a schitat o filosofie a raporturilor internationale pe care ONU a amplificat-o si a pus-o in opera. In pragul unui nou secol si mileniu, este pentru noi nu numai un privilegiu, ci si o datorie de onoare aceea de a pune la dispozitia comunitatii internationale intreaga noastra experienta izvorata dintr-o straveche civilizatie a dialogului, ca si forta spirituala pe care ne-o confera o perspectiva in fine certa a viitorului nostru ca parte a Europei pe cale de unificare.
Nutrim convingerea profunda ca, solidare, natiunile lumii pot intampina cu incredere un viitor comun de pace si respect reciproc.  Organizatia Natiunilor Unite are si vocatia, si capacitatea de a institutionaliza aceasta speranta impartasita, de progres si de demnitate umana care ne anima pe toti.

Stat cu frontiera la Marea Neagra, Romania se invecineaza indirect cu spatiul caucazian si asiatic-central inca de la inceputurile istoriei sale, vechi de peste 2500 de ani. Traditional, au existat o comunicare intre culturi, precum si schimburi economice, cu efecte sociale. Insa acest trecut, prin ceea ce ar putea fi considerat comun, ca experienta si cunoastere, este doar un factor care poate facilita relatiile prezente si mai ales viitoare dintre statele acestei largi arii de convergenta a doua continente.
In ultimii zece ani, zona Marii Negre si Asia Centrala si-au dovedit capacitatea de a colabora. Organizatia de Cooperare Economica a Marii Negre, Programul TRACECA si Proiectul Inogate au ajutat la revigorarea vechilor traditii comerciale si la recentrarea atentiei noastre asupra unor rute de transport care au inlesnit schimburile comerciale inca din antichitate.
Proiectul de cooperare pentru renasterea vechiului Drum al Matasii s-a nascut relativ recent, dupa descoperirea uriaselor resurse energetice din zona Marii Caspice Dar zona caucaziana si Asia Centrala reprezinta si un mare rezervor de resurse de minereuri, bumbac si alte produse.
Romania are un interes direct in succesul acestui proiect si poate oferi solutii profitabile pentru exploatarea si transportul resurselor din Caucaz si Asia Centrala spre Europa Centrala si de Vest. Sunt incantat ca acest proiect al unui coridor de transport Est-Vest suscita interesul Universitatii Maryland si al Institutului Est-Vest din New York, care au organizat cu rigoare si generoasa ospitalitate reuniunea noastra de astazi. Personal, va adresez felicitari pentru aceasta initiativa si va multumesc, in numele tarii mele, pentru sprijinul acordat in demararea acestei actiuni de informare, spre o buna cunoastere si colaborare.
Romania poate si doreste sa joace rolul primei legaturi dintre zona Marii Negre si Europa continentala. In acest demers, ea se bazeaza pe portul Constanta, cel mai mare port la Marea Neagra si al cincilea port din Europa. Se bazeaza pe Dunare, al carei statut international trebuie restaurat fara intarziere si care, conectat cu Rinul, asigura o cale fluviala importanta de-a lungul batranului continent.
Romania poate oferi infrastructura incepand chiar din portul romanesc Constanta, conectat la aceasta artera de navigatie transeuropeana prin Canalul romanesc Dunare – Marea Neagra. Trebuie sa subliniez ca, in viziunea noastra, reconstituirea Drumului Matasii, cu implicatiile sale economice majore intr-un secol al dezvoltarii globale, depaseste cu mult dimensiunea pur materiala. Ne asteptam sa evolueze intr-o cale regala a comunicarii umane intre cele doua continente.
Spatiul euro-asiatic are o specificitate duala. Este singurul teritoriu impartit intre doua continente care nu sunt separate de oceane sau mari. Lipsa granitelor naturale demonstreaza nu numai o continuitate tangibila, dar si o continuitate a istoriei civilizatiilor sale. De-a lungul vechii rute pe uscat a drumului matasurilor de altadata, interfereaza cel putin cinci zone culturale majore, pornind de la cultura chineza, zona traditionala a Asiei Centrale, zona care odata era unita sub steagul Bizantului, iar apoi Europa Centrala si, nu in ultimul rand, Europa Occidentala.
Regandirea comunicarii dintre aceste lumi care se intalnesc, dar nu se suprapun, este ea insasi un proiect de concept cu adevarat grandios. Pentru ca dorinta comuna de dezvoltare si de prosperitate sa se adevereasca prin aceasta intalnire dintre lumi este necesar ca intreaga regiune sa se bucure de stabilitate, democratie si libertate.
Sunt constient si apreciez eforturile pentru dialog si reconciliere depuse de statele din zona si vreau sa va asigur inca o data de intregul nostru sprijin prietenesc pentru implinirea sanatoasa a acestui efort comun. Va asigur, totodata, ca Romania, care va detine presedintia OSCE in anul 2001, va sustine, ca o sarcina prioritara, constructia democratica si de stabilitate in aceasta zona de maxim interes pentru noul proiect de transport pe Drumul Matasii.
Romania este in mod vital interesata in intarirea legaturilor politice si diplomatice cu toate statele pe care noul coridor le va traversa. Prin tranzitarea teritoriului romanesc, tara mea va fi podul de legatura intre Caucaz si Vest.
Revolutia tehnologica din ultimele decenii anuleaza orice obstacol major pe care distantele geografice si specificul cultural le-ar ridica in fata unei colaborari politice si economice. Dar oricine va dori sa se bucure de roadele acestei revolutii trebuie sa aiba si o dezvoltare structurala potrivita. Proiectul prezentat vine in intampinarea acestei dorinte iar noile tehnologii vor schimba in mod radical felul in care traim si comunicam. Telefoanele mobile din generatia a treia vor permite transmiterea si a imaginilor, si a datelor. Sistemele de satelit vor promova dezvoltarea tehnologica in regiune.
Comunicarea intre lumi va fi in beneficiul tuturor continentelor. Ea ne va ajuta sa intelegem mai bine rostul cooperarii de mare amplitudine chiar si atunci cand, in alte domenii, comunicarea se va realiza prin transport traditional si banal, pe apa si pe uscat, cu slepuri, cu trenul sau prin conducte.
O societate deschisa spre modernizare nu-si refuza dreptul la traditii si identitate. Este una din temele la care globalizarea ne cere sa reflectam onest si responsabil.

Intalnirea la care participam astazi are ca scop lansarea unei carti. Ne-am putea intreba: de ce atata lume la lansarea unei carti? Ce best-seller este acesta, ce lansare este aceasta, care reuseste sa umple sala Teatrului National? Este vorba de cartea unui mare scriitor, cu o imagi-natie extraordinara? Nu. Aici este vorba despre actiunea unor oameni care, prin vocatia lor de constructori, sunt rigurosi in orice situatie. Nici n-au voie sa fie altcumva. Fara rigoare, orice constructie se prabuseste. Rezultatele muncii lor pot fi oricand controlate si verificate. Cartea lansata acum vorbeste despre reforma in domeniul lucrarilor publice in Romania in perioada 1997–2000.
In 1996, ne-am asumat responsabilitatea unei constructii. Aceasta constructie trebuie sa fie o Romanie moderna, europeana. Ministerul Lucrarilor Publice si al Amenajarii Teritoriului a avut sarcina de a asigura una din temeliile acestei constructii care este Romania mode rna. Aceasta „casa” va trebui continuu construita si reconstruita, in pas cu cerintele civilizatiei moderne.
S-a vorbit aici despre doua programe nationale pe care Ministerul Lucrarilor Publice si Amenajarii Teritoriului le-a lansat si le-a administrat cu succes: relansarea constructiei de locuinte si normalizarea vietii la sate. Nici unul dintre aceste programe nu a abordat probleme usoare, ci, dimpotriva, a vizat probleme din cele mai grele, care nu s-au putut rezolva pe deplin nicaieri in lume.
Programul constructiilor de locuinte a cerut mai intai realizarea unui cadru legislativ nou, iar acesta a facut posibila infiintarea Agentiei Nationale pentru Locuinte. Aceasta agentie si-a propus o rezolvare realista, graduala, a lipsei acute de locuinte, care greveaza viata a mii de familii. Programul are in vedere acordarea de credite nu numai pentru construirea sau cumpararea, dar si pentru reabilitarea locuintelor. Intr-o epoca in care confortul locativ este una dintre componentele libertatii individuale, aceste credite ofera sansa de a obtine o casa de calitate, in conditii financiare rezonabile. Pana acum a fost o promisiune, a fost un proiect. Astazi putem vorbi de o oferta concreta si de un raspuns al cetatenilor, pentru ca numarul celor care s-au inscris  si au incheiat contracte cu Agentia Nationala de Locuinte este foarte mare. Chiar si acum un an se expuneau planse, schite sau machete, in timp ce astazi putem vedea cu totii primele case finisate.
La fel de graitor pentru schimbarile care s-au produs in ultimii patru ani este proiectul normalizarii vietii la sate. Sub aceasta titulatura, care defineste chiar scopul de la care am plecat, racordarea Romaniei la standardele civilizatiei moderne europene, se regasesc o viziune, o conceptie si apoi o lucrare de maxima importanta. Cand s-a lansat acest proiect si, apoi, cand creditul extern a fost pus in opera, am propus ziaristilor sa nu ia in considerare doar cuvintele oficialilor – care, ca orice vorbe, se spun si se duc – ci sa se concentreze asupra a doua imagini: harta relansarii constructiilor de locuinte si harta noilor retele de drumuri, apa si canalizare din satele romanesti.
Astazi initiatorii acestei intalniri ne-au prezentat un film, al carui realizator merita felicitari, in primul rand pentru faptul ca nu a creat un film propagandistic in maniera binecunoscuta. Filmul reflecta pozitiile contradictorii ale oamenilor in situatia dramatica creata la Cuculeasa si tot ceea ce s-a intamplat acolo dupa cumplitele viituri care au distrus, in parte, un sat care avea oricum conditii precare si reflexe refractare la ceea ce tine de progres.
Am ajuns in acest sat intr-un moment extrem de dureros. Una este sa citesti in ziar niste cifre privind numarul caselor daramate, sa vezi pe ecranul televizorului imagini cutremuratoare, si alta este sa traiesti acolo, in mirosul pestilential al cadavrelor de animale, inconjurat de un namol clisos, ca o reprezentare a ceea ce ar putea fi infernul. Si peste toate, erau dramele oamenilor, ramasi fara gospodarii, derutati si neputinciosi.
Tot ce s-a promis, atunci, a fost realizat. De 30 de case am vorbit, 30 de case s-au construit. Si, asa cum am promis, au fost gata pana la caderea zapezii. S-a realizat chiar mai mult decat atat, pentru ca, treptat-treptat, oamenii mai cereau ceva. Au vrut mobila, s-a reusit, cu efort, sa aiba si mobila. Au cerut sa li se construiasca sobe, li s-au construit. Apoi li s-au dat si frigidere, si multe altele. Dar nu pot sa uit cateva lucruri care arata cat de mult mai avem de schimbat in planul a ceea ce numim dimensiunea umana. Marea majoritate a oamenilor pentru care s-au construit aceste case pe teren gol si carora li s-au dat complet gratuit si pamantul, si casa, si dotarile, au stat si s-au uitat cum muncitorii lucrau pentru ei, socotind ca li se cuvine totul de-a gata. Doar trei sau patru s-au gandit sa puna si ei mana la ceea ce era viitoarea lor casa, sa impinga o roaba, sa puna o caramida, sa-si faca un gard. Fiecare stia de la inceput care este casa lui. Dar stateau pe margine, se uitau, comentau si chiar stiau mai bine decat constructorii cum trebuie lucrat, in ce ordine si insistau sa afirme ca totul este prost facut. Altii, pe care i-ati vazut in acest film, sunt cei care au spus „Nu, noi nu vrem alte case. Noi nu vrem sa plecam de aici. Noi vrem sa ramanem pe locul nostru si sa ni se dea bani si bunuri” pentru ca 15 milioane de lei – in 1998 – li se parea prea putin. Problema era de ce celalalt a primit mai mult. De ce aceluia i s-a facut casa mai repede. De ce acelora li s-a dat si mobila. E adevarat, aici era si o problema de proasta administrare. Trebuie, oare, sa vina Presedintele ca sa se mai urneasca din loc ceea ce ar fi trebuit sa mearga de la sine?
Am insistat atat asupra acestor detalii, pentru ca este nevoie si de o constructie umana in spiritul masurii, al solidaritatii si al responsabilitatii fata de propria-ti viata. Nu putem fi copiii parintilor sau ai statului toata viata.
Este, apoi, si problema increderii in ceilalti si mai ales in noi insine. Ea nu se poate construi fara comunicare. Or, acest baraj al lipsei de comunicare a constituit cea mai dificila problema a administratiei in ultimii patru ani. Au existat dificultati de comunicare chiar si din partea celor care faceau ceva, care lucrau. Este greu ca, in acelasi timp, sa faci si sa povestesti ce faci. Daca te concentrezi sa povestesti ce faci, nu mai termini ce ai de facut.
Din pacate, vestile bune n-au avut raspandire, s-au creat o stare de neincredere extraordinara, un val de minciuni, de ura, de exagerari, care au cuprins, la fel ca viitura de la Cuculeasa, intr-un namol gros, negru si urat mirositor, societatea romaneasca. Cu picioarele prinse intr-un asemenea namol va fi greu sa continuam si sa terminam constructia inceputa. Aceste continue contestari din toate partile, fie ca vin din stanga, cand se spune „e un dezastru, inainte era minunat”, fie ca vin din dreapta, chiar de unde ne-am asteptat mai putin, de la prietenii nostri care spun „nu s-a schimbat nimic”, nu pot fi contrazise prin vorbe.
Vorbele suna mult mai bine la cei care spun „nu”, la cei care mistifica adevarul, la cei care recurg la violente verbale. Singura posibilitate de a iesi din acest namol o constituie faptele. Iar aceasta carte, lansata astazi, este o incercare de a vorbi despre viata noastra prin fapte.

Am ascultat de multe ori, in ultimii 10 ani, in discutiile cu diferiti investitori straini care operau sau doreau sa opereze in Romania, aceeasi dorinta: de a intalni parteneri capabili de un management performant. Iata de ce, dupa ce o parte dintre tinerii romani au reusit sa se remarce prin rezultate exceptionale, in diferite universitati din strainatate, iar o parte dintre ei sa vina in Romania cu experienta castigata, am folosit orice prilej pentru a-i indemna, pe cei doritori sa se inscrie la master, sa opteze pentru un master in administrarea afacerilor.
Intre timp, invatamantul romanesc a reusit sa organizeze propriile sale structuri de pregatire pentru managementul afacerilor, prin cursuri universitare si postuniversitare.
Menirea unei scoli de afaceri intr-o economie de tranzitie raspunde nevoii acute a societatii romanesti de a avea manageri de exceptie care, prin cunostintele lor, prin capacitatile lor, printr-o gandire strategica, sa considere schimbarile impuse de reforma ca adevarate provocari si sa rezolve eficient ecuatiile management-ului romanesc.
Programul „Executive MBA” este destinat formarii unor specialisti capabili sa ia decizii corecte intr-un mediu de afaceri inca tanar, a carui dinamica se schimba si va continua sa se schimbe in conditiile progresului tehnologic si ale globalizarii.
Tinerii manageri, tinerii intreprinzatori sunt cei care au puterea, vointa si energia sa contribuie la fundamentarea si consolidarea unei economii moderne si performante de care Romania are nevoie pentru a oferi cetatenilor ei o viata mai buna, fara povara grijilor care ii coplesesc acum.
Va multumesc pentru invitatia pe care mi-ati facut-o si in acest an, de a participa la festivitatea de absolvire a celei de-a sasea promotii a Programului Romano-American „Executive Master of Business Administration” din cadrul institutului dumneavoastra.
Dupa sase ani de la lansarea acestui program, deja putem vorbi despre rezultate nu numai in scoala, dar si in practica. Ma simt dator de aceea sa remarc, inca o data, activitatea excelenta a Scolii de Afaceri Romano-Americane din cadrul Institutului de Administratie Publica si a Afacerilor din Bucuresti, activitate desfasurata in asociere cu Universitatea Washington din Seattle. Este un exemplu fericit de co-laborare bilaterala intre Romania si Statele Unite ale Americii in do-meniul invatamantului. De altfel, dupa cum stiti, avem un parteneriat strategic cu Statele Unite, in care educatia ocupa un rol extrem de im-portant, cu influente pozitive asupra altor elemente ale parteneriatului.
Pregatirea unor manageri de un real profesionalism, capabili sa actioneze intr-un mediu de afaceri din ce in ce mai dinamic, sa ia decizii corecte in ritm rapid, sa lucreze eficient cu partenerii lor din intreaga lume, utilizand un limbaj economic comun, este o sarcina dificila, pe care profesorii si coordonatorii programului si-au asumat-o si, pana acum, si-au indeplinit-o cu mare succes.
Ne gasim astazi in fata primei promotii cu doua serii de absolventi, iar Institutul de Administratie Publica si a Afacerilor din Bucuresti sarbatoreste in aceasta toamna sapte ani de existenta. Este o cifra magica, dar care nu se asociaza nicidecum cu pacatele. Este un moment de bilant pentru institutul dumneavoastra, ca si pentru invatamantul postuniversitar din Romania, care a cunoscut, in ultimul deceniu, un proces de compatibilizare cu programele internationale si, in general, o evolutie vizibila. Scoala Romano-Americana, prin programul de Executive Master of Business Administration, a castigat o binemeritata recunoastere pe plan intern si international, devenind membra a Camerei de Comert Romano-Americane si a Consiliului Scolilor de Afaceri Americane.
Cu aceasta ocazie, nu pot sa nu aduc un elogiu corpului profesoral, in primul rand corpului profesoral roman, un corp de elita, pregatit in renumite universitati americane, si nu pot sa uit de colaborarea si participarea unor distinsi profesori ai Universitatii Washington din Seattle, ai Universitatii Stonehill din Boston sau ai Universitatii Carleton din Canada. Prin pregatirea de tip modern, interactiv, pe care o practicati, prin studiile de caz, prin programele de schimb universitar la care participa cei mai buni cursanti, contributi la formarea unor manageri cu un mod de gandire, cu aptitudini si cunostinte competitive pe plan mondial, contribuiti la realizarea unei retele de comunicare intre persoanele cu putere de decizie din companiile multinationale sau romanesti. Sunt convins ca veti inregistra, in continuare, rezultate exceptionale. Contributia dumneavoastra la dinamizarea mediului de afaceri si atragerea investitiilor straine in Romania este necesara.
Investitiile se bazeaza in primul rand pe increderea in profit, iar mai inainte de aceasta pe increderea in partener. Nimeni nu investeste daca nu gaseste un mediu prietenos si cooperant, bazat pe incredere reciproca. Dumneavoastra sunteti cei chemati sa asigurati acest mediu. Si vreau sa va spun ca sunt mandru cand factori de decizie din toata lumea, din sfera de decizie politica, financiara, economica si militara, vorbesc elogios despre calitatea inalta a specialistilor romani.
In presa noastra, unii au obiectat cand am spus ca, astazi, a fi patriot in Romania inseamna a fi un bun manager. Continui sa cred acest lucru, pentru ca aceasta este principala problema a schimbarilor pe care ni le dorim pentru a face saltul economic, de interes national, spre o dezvoltare temeinica si durabila: un stil nou de conducere, de sus si pana in jos, pana la cele mai profunde straturi ale societatii.
Inchei cu o oarecare melancolie, dar si cu bucurie in acelasi timp. Este ultima data cand ma adresez absolventilor, studentilor si profesorilor acestei scoli, in calitate de Presedinte al Romaniei. La anul, daca ma veti invita, voi veni ca un membru al corpului academic si, poate, vom avea ocazia sa dialogam dincolo de limitele protocolare si oarecum formale ale discursului prezidential. Va voi putea impartasi din experienta pe care am castigat-o in relatiile directe cu factori de decizie, din propria mea experienta de conducere. In acelasi timp, am un sentiment de satisfactie pe care nu ezit sa vi-l impartasesc. Pot pleca linistit din viata politica. Viitorul Romaniei se afla pe un drum bun pentru ca tinerii care vor duce Romania mai departe sunteti chiar dumneavoastra.

Este un privilegiu sa devii membru al celei mai importante comunitati academice din tara dumneavoastra si va multumesc pentru titlul onorific pe care mi l-ati acordat. Am convingerea ca, dincolo de o apreciere a contributiilor mele la stiintele pamantului, care ma onoreaza, acest titlu ilustreaza si pretuirea pe care Universitatea din Bangkok o acorda cercetarii stiintifice romanesti.
In ultimele doua secole, mediile academice din Romania au avut o contributie substantiala la dezvoltarea stiintelor fundamentale, de la matematica si fizica la geologie si biologie, precum si a celor aplicative si socio-umane. Dincolo de aceste considerente, reuniunea noastra reflecta insa si noul mediu stiintific pe care procesul de mondializare l-a declansat si in care distantele in spatiu si diferentele de traditie nu mai reprezinta piedici in comunicarea dintre savanti si cercetatori, ci prilejuri de imbogatire reciproca.
Traim, intr-adevar, intr-un timp exceptional, in care unitatea obiectiva a umanitatii si a culturii umane devine tot mai mult si un dat subiectiv. Percepem tot mai direct si universaliile conditiei umane, si multitudinea de factori care ne apropie. Daca secolele trecute au fost dominate de descoperirea alteritatii, a exotismului, a distantelor care despart traditiile si civilizatiile noastre, secolul care urmeaza va fi desigur un timp al regasirii identitatii noastre fundamentale ca fiinte umane si agenti ai cunoasterii universale.
Cunoasterea stiintifica – in cel mai larg sens al cuvantului – este de pe acum dominanta dezvoltarii umanitatii. Cresterea exponentiala a vitezei progresului stiintific va fi neindoielnic sporita ea insasi exponential, ceea ce va permite extinderea la scara planetara a cresterii economice bazate pe cunoastere.
Mari probleme ale umanitatii, de la securitatea alimentara pentru toti locuitorii planetei la eradicarea maladiilor care fac anual nenumarate victime, pot fi rezolvate prin relansarea cercetarilor naturii. O mai buna cunoastere a mecanismelor atat de delicate ale campului social, in trecut si azi, poate sustine o conduita mai rationala si poate economisi energii sociale care sa se dedice progresului. Dar, asa cum s-a demonstrat, cel putin odata cu domesticirea atomului, stiinta nu este un Bine absolut. Ea poate ascunde primejdii adesea direct proportionale cu beneficiile de care este capabila in favoarea dezvoltarii umane. Energia fisiunii nucleare este, fara indoiala, o sursa a dezvoltarii, dar prima ei infatisare a fost, din nefericire, cea de la Hirosima si Nagasaki. Constiinta contemporana a fost modelata in egala masura de sperantele si de profunda teama pe care aceasta bivalenta a progresului cercetarii o contine.
Dilema fundamentala a cercetarii stiintifice poate fi exprimata in termeni categorici. Stiinta nu poate contribui la progresul material al umanitatii daca nu ofera solutii fundamental diferite de resursele pe care le ofera natura. Spre deosebire de iluziile scientiste ale secolului XIX, azi stim cat de periculos este sa contrazici natura si legile ei. Natura produce energie in cantitati mici, dar cu un randament foarte mare; oamenii produc cantitati foarte mari de energie, dar cu randamente foarte mici, ceea ce are rezultate catastrofale pentru mediul inconjurator.
Evident, dupa ce constiinta publica asupra riscurilor, pe care le implica acest model de industrie, a devenit tot mai activa, stiinta s-a orientat spre cautarea unor solutii mai adecvate protectiei naturii. Azi stim ca stiinta nu este atotputernica si ca doar o optiune politica ferma de prezervare si refacere a mediului poate limita efectele excesului de arbitrar pe care era industrializarii le-a generat.
Exista insa domenii in care politicile constrangatoare se pot dovedi prea putin eficiente. Cei mai multi dintre specialistii in prognoze sunt de parere ca stiinta secolului viitor este biologia si, in particular, genetica. Progresele exceptionale pe care cercetarea recenta le-a realizat, de la harta genomului uman la tehnicile de modificare genetica a plantelor si a animalelor, pot deschide perspective pentru solutionarea unor probleme dramatice ale umanitatii.
Intr-adevar, de la malformatiile genetice la penuria alimentara, stiinta poate oferi raspunsuri decisive. Dar teama unei utilizari iresponsabile a acestor valente de progres este enorma.
Statele adopta legislatii restrictive, opinia publica dezbate cu pasiune aceste probleme, care se reduc, in fapt, la o intrebare fundamentala: cat de departe are dreptul omenirea sa inainteze in modificarea naturii in genere si a naturii umane in special?
Temerile pe care se construiesc literaturi intregi de anticipatie, de la teama de fiinte stranii din cosmos la teama fata de o lume in care robotii sunt stapanii oamenilor, au sporit masiv. Ne temem de instrumentalizarea fiintei umane prin clonare, ne temem de monopolizarea unor tehnici de modificare genetica a plantelor sau a animalelor.
Progresul tehnic a generat intotdeauna temeri. Si strabunicii nostri se temeau: si de viteza insuportabila, de peste 40 km/h, a trenurilor, si de efectele telefonului asupra sanatatii. Dar azi suntem in fata unor pericole mult mai severe. Progresele previzibile ale biologiei risca sa modifice intr-un mod nemaiintalnit in istorie insasi fiinta umana.
Suntem, pana la urma, creaturi ale dumnezeirii si atunci cum am putea noi sa ne substituim Creatorului?
Problemele enuntate sunt strict morale si nu vor putea fi rezolvate in afara unei optiuni pe care cercetatorii insisi vor trebui sa o faca. Nici constrangerea, nici represiunea nu au reusit sa stopeze mersul cunoasterii. Dimpotriva. Asadar, numai din interiorul unei elite intelectuale si morale a cercetarii se va putea cantari cu dreapta masura riscul progresului stiintei previzibil in anii ce urmeaza si se va putea lua o decizie salutara pentru viitorul omenirii.
Comunitatea academica nu este si nu poate fi un mediu steril, in care numai cunoasterea si nu si implicatiile ei sa faca obiectul reflexiei. Comunitatea academica trebuie sa se inzestreze si sa transmita generatiilor succesive o viziune integratoare asupra adevarului si cunoasterii, un cod deontologic indreptat catre sine si un cod etic indreptat catre societate. Asa cum, de aproape trei milenii, juramantul hippocratic ii leaga pe medici de apararea vietii, tot asa un legamant academic general va trebui sa sintetizeze marile optiuni pe care stiinta nu mai poate intarzia sa le asume.

Prevenirea si reprimarea criminalitatii organizate au incetat de mult sa fie o problema rezolvabila la nivel national. Autoritatile statelor europene nu sunt insa pasive la internationalizarea fenomenului infractional. Dimpotriva, exista astazi, mai mult ca oricand, o preocupare comuna pentru combatarea acestui flagel.
Cand ma pregateam pentru intalnirea cu dumneavoastra, mi-am reamintit cuvintele unui scriitor englez: „Hotararile proaste nasc crime”. Si m-am bucurat ca noi, cei prezenti aici, si multi altii care au lucrat pentru crearea acestui Centru impotriva criminalitatii am avut curajul si intelepciunea de a lua o hotarare buna. Am hotarat sa ne unim eforturile pentru a stopa criminalitatea transfrontaliera, astfel incat regiunea in care traim sa devina una mai sigura si, deci, mai prospera.
Doresc sa multumesc reprezentantilor statelor participante la Initiativa de Cooperare in Sud-Estul Europei – SECI – pentru contributia lor la realizarea Acordului pentru prevenirea si combaterea infractionalitatii transfrontaliere. Eforturile dumneavoastra au pus bazele Centrului Regional de Combatere a Criminalitatii Transfrontaliere care, pe baza Acordului de sediu, semnat astazi, va dobandi personalitate juridica si va functiona ca entitate legala cu statut de organism international.
Multumesc, de asemenea, domnului doctor Erhardt Busek, coordonator general al SECI, pentru eforturile continue si exceptionale pe care le-a depus in vederea finalizarii acestui proiect. Nu pot omite nici contributia domnului ambasador Richard Schifter, consilier al secretarului de stat al Statelor Unite ale Americii.
Cred ca nu trebuie sa uitam nici un moment ca ne confruntam cu organizatii criminale foarte puternice, care dispun de resurse financiare si logistice considerabile. Mai mult, si cu atat mai periculos pentru societate, ele sunt compuse din oameni puternic motivati de tentatia castigului cu orice pret, care isi folosesc cunostintele si inventivitatea neezitand sa comita crime si atrocitati atunci cand interesele le sunt amenintate. Ceea ce face ca, in multe situatii, aceste structuri sa depaseasca posibilitatile de moment de care un singur stat dispune pentru contracararea lor.
In acest context, este indispensabil ca dumneavoastra, cei care lucrati la acest Centru, sa identificati cele mai adecvate modalitati pentru folosirea la maxim a instrumentelor de cooperare in materie penala, precum si a canalelor de comunicare si schimb de informatii.
Centrul Regional de Combatere a Criminalitatii Transfrontaliere va fi primul organism international care va avea sediul central in Romania. Faptul ne onoreaza, dar ne si obliga. Prin aceasta ne-am asumat responsabilitatea de a coopera activ in lupta impotriva crimei organizate din intreg spatiul sud-est european.
Stiu bine ca libertatea poate avea limite. Dar ea nu are granite. Va revine dumnavoastra, celor care va veti implica direct in activitatea Centrului, sarcina de a ne ajuta sa traim intr-o regiune a legalitatii, in care libertatea si siguranta cetatenilor sa fie aparate de pericolul criminalitatii transfrontaliere.

Am raspuns cu mare placere invitatiei Universitatii din Pitesti de a participa la deschiderea anului academic 2000-2001. Un eveniment deocamdata unic, pentru ca trebuie sa treaca inca o mie de ani pana cand deschiderea anului universitar sa fie ultima dintr-un mileniu, iar absolventii acelui an universitar sa fie prima promotie a unui alt mileniu. Este un moment care ne invita sa gandim la tot ce inseamna educatie pentru fiecare om, la ce inseamna educatia pentru un popor. Putem sa facem acest lucru retrospectiv, pentru ca suntem la sfarsitul unui secol, dar avem datoria sa fim cu gandul si la viitor, la exigentele noului secol.
Noua, in actuala reforma a invatamantului, este incercarea, cu precadere la nivel academic, de a induce tinerilor impulsul de a-si construi propria lor viata, asa cum cred ei de cuviinta. Aceasta este principala menire a flexibilizarii planurilor de invatamant, a diversificarii ofertei de cursuri, seminarii si ateliere, a cresterii ponderii disciplinelor optionale, a introducerii sistemului de credite transferabile care sa inlesneasca mobilitatea studentilor in cadrul acelorasi discipline sau intre discipline diferite.
Acum, drumul si punctul de destinatie au devenit, in cea mai mare parte, o chestiune de optiune a absolventilor si de vointa individuala. Acesta mi se pare lucrul cel mai important asupra caruia merita sa reflectam. Pentru ca – si sper ca veti fi de acord cu mine – cea mai mare greseala pe care o pot face cei care gandesc viitorul educatiei este sa-l gandeasca cu mintea experientei lor de pana acum. Poate fi valabil pentru ei, pentru carierele lor, dar nu este valabil pentru studentii pe care ei ii pregatesc sa traiasca si sa profeseze intr-o alta lume. Trebuie sa gandim cum va arata acea lume in care vor lucra ei, nu aceasta lume, in care am lucrat noi. Ei vor opera in Europa integrata de maine. Pentru aceasta Europa trebuie sa ii pregatim, pentru provocarile urmatorului mileniu, pentru un viitor pe care nu-l putem sti in detalii, dar pe care putem sa-l anticipam in liniile lui esentiale, inclusiv ca potentiale de pericol si risc.
Multi dintre studenti sunt, probabil, inca derutati sau incomodati de dificultatea alegerii pe care, de data aceasta, ei vor trebui sa o faca. Curajul de a alege si taria de a vrea sa afli ce poti sa fii sunt esentiale.
Se spune adesea, nu fara indreptatire, ca a alege este chiar mai important decat alegerea facuta. Mesajul pe care cred ca Universitatea trebuie sa-l transmita studentilor sai, in fiecare zi, este „Fiti voi insiva” sau, mai exact, „Deveniti voi insiva”.
Timpul de studiu in universitate este prilejul cel mai nimerit de a ne defini nu doar ca viitori titrati intr-o profesiune anume, ci mai ales ca oameni. Sigur ca este important sa fim pregatiti in profesiunea pe care ne-am ales-o si, din experienta mea, pot spune ca profesiunea nu te tradeaza niciodata. Averea, banii, functiile le poti pierde oricand. Oamenii, uneori chiar cei in care ai crezut, te tradeaza adeseori. Profesiunea nu te tradeaza niciodata. Este esential sa fii stapan pe tine, pe cunostintele tale, pe valoarea ta. Iar toate acestea depind de noi insine.
Ce depinde de Universitate? Dincolo de reforma, de „curriculum”, de planurile de invatamant, de Universitate depinde si acel element indispensabil pentru lumea ce vine, acel management inteligent, despre care am discutat la intalnirea noastra de acum doi ani. De aceasta invatatura si experienta a organizarii, care sa stimuleze inteligenta, au nevoie atat economia, cat si administratia publica.
Viitorul natiunilor depinde de masura in care reusesc sa-si instruiasca tinerii, sa-i inzestreze cu cunostinte, cu forta de a le folosi si de a da piept cu un viitor relativ previzibil. Trebuie ca, pe langa bune cunostinte profesionale, sa ai capacitate de anticipare si o viziune pozitiva asupra vietii. Asupra vietii, in general, si asupra propriei tale vieti.
Le spuneam studentilor mei geologi ca, pentru a fi un bun prospector, nu ajunge sa fii foarte inteligent, nu ajunge sa ai cunostinte temeinice si perspective in meseria ta. Trebuie sa fii sigur ca, cercetand, vei descoperi ceva. Daca ai aceasta siguranta si o atitudine pozitiva in exercitiul meseriei tale, poate nu vei gasi ceea ce cauti, dar sigur vei gasi ceva. Altceva. Istoria stiintei ne arata ca multe dintre marile descoperiri s-au facut de catre oameni care cautau un ceva anume, dar erau pregatiti si pentru altceva, nestiut si chiar nebanuit. Desi nimeni nu poate contura perfect lumea de maine, a carei viteza de schimbare va surprinde deseori, trebuie sa avem capacitatea de a discerne ce este bun si important pentru progres.
Asadar, respingeti tentatiile spre lucruri usoare, spre castiguri comode, folosind cai facile. Pe cat de usor veti obtine aceste bunuri sau avantaje, pe atat de usor le puteti pierde. Nu luati in calcul partea vulgara a economiei de piata, nu ravniti la bani obtinuti oricum si cu orice pret, nici la functii gandite sa aduca numai avantaje. Mizati pe profesiunea voastra, pe taria caracterului vostru, pe munca dura pe care trebuie acum sa o capitalizati, pentru ca din ea veti trai toata viata.
Nu va faceti planuri pe termen scurt. In momentul in care proiectul vostru va fi pe minimum 20 de ani, in momentul in care veti gandi la ce veti face peste 20 de ani, cum vor arata viata voastra si relatiile cu ceilalti, unde va veti situa in societate si care este lumea in care doriti sa traiti, atunci in fata dumneavoastra se va deschide alt orizont.
Nu acceptati riscul ca, vreodata, sa puteti fi santajati pentru ceea ce ati facut in tinerete, pentru compromisurile pe care ati admis sa le faceti intr-un moment sau altul. Mizati pe caracter, mizati pe cinste, mizati pe munca, mizati pe energia varstei pe care o aveti. Si nu uitati sa va traiti frumos si deplin tineretea. Capacitatea de a cunoaste, de a cunoaste impreuna, puterea de a iubi, oportunitatea de a crea prietenii sunt ale acestei varste. Nu lasati sa va scape acest timp al maximelor posibilitati.
As vrea, in incheiere, sa ma adresez tuturor studentilor romani, indiferent daca sunt in tara sau oriunde in lume. Nu-i uitati pe profesorii vostri si nu uitati poporul si tara in care v-ati nascut, cultura si traditiile sale. Ajutati-va tara cand este la greu. Avem nevoie de elite romanesti peste tot in lume, dar avem nevoie de ele si la noi acasa. Sunt lucruri pe care uneori le uitam, dar care nu si-au pierdut si nu-si vor pierde niciodata sensul lor adanc. Si printre ele este chiar dragostea pentru tara.
In aceasta toamna, am avut ocazia sa fiu alaturi de sportivii care reprezentau Romania la Olimpiada de la Sydney. La fata locului vezi ceea ce nici un televizor si nici o fotografie nu-ti pot arata. In clipele de inclestare cu adversarul, cu timpul, cu tine insuti, sentimentul acesta al patriotismului iti da un elan extraordinar. Nu o sa uit niciodata handbalistele noastre care, atunci cand erau in prag de a pierde, s-au strans in cerc, si-au apropiat capetele si au strigat „Romania!” Iar dupa aceea au revenit cu o forta uluitoare. La canotaj, dupa o cursa in care una dintre membrele echipajului de 8+1 aproape lesinase, noi, cei din mica delegatie romana care le-am intampiant, le-am infasurat in tricolorul adus de acasa. Au cantat atunci imnul Romaniei si ne-au transmis o emotie pe care nu am mai intalnit-o niciodata, indiferent cat de impunatoare erau formatiile care l-au interpretat. Mai mult decat toate aprecierile elogioase la adresa sportivilor romani pe care le-am primit, m-au uluit cuvintele Primului ministru al Australiei. „Am fost impresionat, spunea el, cum ati cantat, impreuna cu sportivii, cuvintele imnului national”. Sunt gesturi care par demonetizate. Dar exista oameni, exista romani care  mai cred in ele. Este vital sa credem, sa credem in ceva. Universitatea este poate cel mai trainic argument in demonstrarea adevarului ca Romania are un viitor pentru care romanii merita sa lupte, sa munceasca si sa-si trimita copiii la invatatura.

Am raspuns invitatiei, pe care organizatorii acestui extraordinar congres al tineretului european mi-au adresat-o, cu sentimentul unei triple datorii: datoria de onoare care revine oricarui profesor (ca si oricarui om politic) de a raspunde intrebarilor tinerilor care ii acorda incredere; o datorie de suflet fata de toti cei care, vorbind despre Europa de maine, nu uita „cealalta Europa”, redevenita libera, pe care tara mea o ilustreaza intr-un mod adesea dramatic; in fine, o datorie personala, pentru ca problema formarii unei noi generatii de oameni politici si de experti in afaceri europene este de mult timp in centrul preocuparilor mele.
La inceputul anilor ’90, cand un mare numar de universitari au intrat in randurile a ceea ce atunci era opozitia democratica romaneasca, am ales si eu acest drum, intelegand foarte bine ca intelectualitatea trebuia sa-si afirme prezenta, mai degraba decat sa lase drumul liber singurilor specialisti experimentati in functii politice – care existau atunci – membrii nomenclaturii din timpul dictaturii comuniste. Dar am stiut, de asemenea, ca aceasta era o solutie nu numai imperfecta, ci si tranzitorie; ca trebuia sa fim acolo pana cand o noua generatie de oameni politici, formati in libertate si intr-un spirit democratic, vor prelua stafeta; ca acest schimb nu trebuia tergiversat si trebuia asadar sa oferim acestor tineri posibilitatea unei educatii solide si a unei formari rapide in noile facultati romanesti, cat si in marile universitati europene sau americane.
Sunt mandru ca unul dintre raportorii prezenti aici este tanarul meu compatriot de la Universitatea din Cluj Napoca. Aceasta ilustra cetate universitara romaneasca este astazi, prin spiritul sau si prin vocatia sa pluralista, un reper esential al noului spirit european care anima Europa Centrala.
Au trecut zece ani si multi tineri romani s-au reintors din universitatile straine unde au studiat. Am creat si am dezvoltat noi insine institutii romanesti de predare a stiintelor politice si administrative. Am antrenat un numar insemnat de tineri in reorganizarea institutiilor publice si a universitatilor noastre. Nu am atins inca acea masa critica, capabila sa schimbe viziunea globala a societatii asupra propriului nostru viitor si, mai ales, asupra modului in care suntem decisi sa-l construim.
Aceasta observatie vizeaza indeosebi pe cei tineri, cei care vor intregi Europa de maine. Nu numai ca este necesar sa facem mai mult decat pana acum, dar trebuie sa facem mai bine. Mai bine, din punctul de vedere al distributiei centrelor de formare in acest spatiu european pe cale sa se largeasca. Mai bine, din punctul de vedere al cunoasterii si al intelegerii acestui spatiu european a carui diversitate nu este egalata decat de interdependenta componentelor sale.
Aceasta noua generatie, care cladeste astazi Europa de maine, are nevoie sa-si asume propria viziune si definitie a identitatii europene. Fara indoiala, generatia mea a mostenit in acelasi timp visul unei Europe unite si viziunea parintilor fondatori ai Comunitatii Europene. Geografia sau istoria ofera doar cadrul exterior al definitiei. Structura interioara o dau valorile sale fondatoare, valorile democratiei si ale respectului fata de persoana umana. Acestea vor ramane mereu in centrul conceptului Europa. Fireste, nu in sens restrictiv, ca atribut exclusiv al civilizatiei europene, ci intr-un sens mai curand normativ. Pentru ca nu se va putea vorbi despre o identitate europeana acolo unde aceste valori sunt amenintate sau absente. Generatia parintilor vostri le-a adaugat noi dimensiuni economice si politice, de la moneda unica la proiectul unei politici externe si de securitate comune, intregind-o, in ultimii ani, cu vointa integrarii „celeilalte Europe”, din Estul continentului.
Care va fi Europa generatiei voastre? Europa anilor 2010? Sau cea a anilor 2025? Va fi ea coextensiva, ca spatiu geografic, cu limitele care ii sunt atribuite astazi? Greu de raspuns, pentru ca emanciparea democratica a altor tari ar putea deschide noi perspective de integrare. In orice caz, este deja evident ca schimbarea fundamentala in care speram astazi, in ceea ce priveste emanciparea democratica a Balcanilor, va adauga alte geometrii celor desenate de Summit-ul de la Helsinki. Fie prin integrarea in sensul deplin al cuvantului, fie prin acorduri mai flexibile, Sud-Estul Europei va trebui luat in calcul in ansamblul sau. Cu atat mai mult cu cat Grecia, un pilon redutabil al acestei regiuni, este parte a Uniunii Europene de mai multi ani, deschizand o directie de largire ireversibila.
Este vital ca aceasta viziune amplificata a spatiului european sa fie corelata cu o conceptie limpede asupra esentei procesului de extindere, asupra standardelor unificatoare si asupra finalitatii sale.
Comunitatile Europene au creat piata comuna ca instrument esential al pacii in Europa. Securitatea economica si securitatea pur si simplu si-au dat mana pentru a crea un spatiu de inflorire si de stabilitate democratica. Aceste structuri nu vor fi pur si simplu transferate la scara mai vasta a viitoarei Uniuni; ele vor trebui reinventate iar generatiei voastre ii revine aceasta datorie de vointa, de inteligenta si de viziune de a reinventa lumea, sau cel putin aceasta lume a noastra, lumea europeana. Este nevoie de o gandire puternica, generoasa si profunda asupra relatiilor si tensiunilor dintre acele identitati care ne definesc, rand pe rand, constituind solidaritati de familie sau de natiune si de limba, solidaritati regionale si transfrontaliere, solidaritati de grupa de varsta sau de religie. Trebuie gasit locul geometric unde aceste multiple identitati se pot uni intr-o singura identitate europeana. Nu va fi pur si simplu un creuzet, unde acestea ar fi reduse la cel mai mic numitor comun, pentru a da nastere unei noi identitati care sa se substituie tuturor celorlalte. Va fi, cred si sper, un loc – fara indoiala multiplu si plural – unde dialogul si schimbul convivial pot degaja o identitate mai bogata. Suntem noi, sau mai degraba voi, tinerii Europei, pregatiti deja pentru aceasta misiune?
Cred, in ceea ce ma priveste, ca aceasta constructie a unui amplu spatiu de dialog are mai multe sanse decat ii acordam la prima vedere, daca isi inventeaza propriile instrumente. Europa culturilor nu a trebuit sa astepte Europa pietelor si de aceea ea trebuie sa fie chiar in centrul acestei noi constructii. Vor trebui daramate cateva tabuuri pentru a da culturii inaltul simt civic care ii este propriu. Trebuie sa luptam, pe de o parte, contra consumerismului, care nu pregeta sa ne repete ca numai valoarea de piata a bunurilor culturale trebuie luata in consideratie iar, pe de alta parte, impotriva acelor stereotipuri ale expertilor si politicienilor, care mentioneaza cultura doar la sfarsitul ultimului capitol, adeseori cel mai saracacios, al proiectelor lor.
Daca vrem ca aceasta noua Europa sa existe, trebuie sa facem din ea o Europa a cunostintelor, si nu o Europa a informatiilor. Ca sa construim aceasta Europa trebuie sa regandim sistemele educative care au fost concepute in secolul XIX cu scopul esential de a crea identitatile nationale ale popoarelor si intr-o logica a antagonismului, a exaltarii specificitatilor exclusive. Acum, specificul se cere primit intr-o logica a incluziunii si a respectului pentru celalalt. Trebuie, inainte de orice, sa acordam timp cetatenilor sa reflecteze asupra acestui lucru, sa avem formatori de opinie avizati.
In nici un caz, aceasta noua Europa nu trebuie acaparata, nici uzurpata, de catre o elita de experti care sa se substituie vointei democratice a cetatenilor. Sigur ca ar fi mult mai usor ca o asemenea constructie teoretica sa fie gestionata de specialisti formati in cele mai bune institute europene si obisnuiti cu subtilitatile mecanismelor institutionale complicate si ale idiomului euroconform. Dar, daca vrem sa cream o Europa cu adevarat unita, ea trebuie sa fie o Europa a cetatenilor sai, tot atat de familiara si de graitoare sufletului oamenilor, ca si patriile lor.
In aceasta epoca a exploziei informationale, avem nevoie sa cladim o Europa a cunoasterii. Obisnuim sa spunem ca diversitatea continentului nostru este bogatia sa cea mai mare; dar ce stie europeanul de rand despre aceasta diversitate? Informatia – chiar atunci cand este utilizata cu discernamant, ceea ce nu este intotdeauna cazul in viata noastra atat de agitata – nu este decat spuma faptelor. Trebuie mers  in profunzime pentru a ne intelege pe noi insine si pentru a intelege Europa. Numai o Europa a cunoasterii va fi o Europa a dezvoltarii durabile, a dinamicilor solide, a pacii si securitatii.
Europa de maine trebuie sa-si regaseasca maretia aducand omagiul sau maretiei celorlalti. Ea trebuie sa-si rememoreze originile si sa ramana atenta la sine insasi si la ceilalti. Voua, noilor europeni, va revine sarcina de a gasi calea spre aceasta Europa a viitorului, animata de un suflu generos si puternic, de forta ideilor care au facut-o sa traiasca nu numai in fapte, dar si in inimile si in spiritul cetatenilor sai.

Multa lume – si nu numai in Romania – incearca sa gandeasca si sa proiecteze societatea secolului XXI cu materiale refolosibile din societatea industriala. Este o mare eroare, in primul rand a celor care si-au asumat responsabilitatea sa conduca sau aspira sa o faca. Sunt surprins ca in dezbaterea politica care are loc in acest moment in Romania, acest subiect nu se afla la locul in care ar trebui sa fie. Trebuie sa ai, intr-adevar, un oarecare curaj ca sa spui oamenilor: iata la ce trebuie sa renuntam, ce trebuie sa se dezvolte si incotro trebuie sa ne indreptam eforturile.
Tara noastra este obligata sa sara peste anumiti timpi, sa arda etapele si sa construiasca direct societatea informationala. Orice alta optiune ar insemna sa ne condamnam la o vesnica intarziere si izolare. Eu cred ca si dumneavoastra ar trebui sa iesiti putin din turnul de fildes in care insasi meseria si ocupatia va plaseaza, pentru a arata oamenilor cat de important este sa se aloce fonduri semnificative acestui domeniu si nu unor sectoare care lucreaza in pierderi si nu au perspective de redresare.
Trebuie sa explicam oamenilor ca secolul urmator va fi secolul globalizarii depline. Dincolo de optiunile entuziaste ale unora privind globalizarea sau de discursurile violent critice pe tema pericolului globalizarii ale altora, realitatea este ca lumea se globalizeaza. Discutam si dezbatem, iar procesul se desfasoara cu o viteza uluitoare  chiar sub ochii nostri. Or, Romania trebuie sa profite de avantajele globalizarii, sa se plaseze printre cei care profita. Alternativa este sa astepti si, pana la urma, sa cazi in echipa pierzatorilor sau sa te racordezi rapid si eficient la marile circuite informationale si comerciale ale lumii, pentru ca expresia cea mai concreta a fenomenului de globalizare este chiar societatea informationala. Aceasta este si optiunea, si sansa noastra: sa edificam rapid o astfel de societate.
La Summit-ul Mileniului al Organizatiei Natiunilor Unite, am avut ocazia unei lungi intrevederi cu primul ministru al Irlandei. O tara plasata intre „problemele Europei”. Si, in acelasi timp, o tara cunoscuta pana acum cativa ani ca “furnizoare de inteligenta”. Printr-o politica extrem de tenace, folosind fondurile europene pentru integrare, Irlanda a reusit sa se transforme intr-o putere mondiala in domeniul soft-ului. Acum, in loc sa exporte, dimpotriva, isi permite sa atraga inteligente.
Asa cum, in prima parte a dezvoltarii societatii industriale, daca nu aveai resurse naturale sau daca nu aveai de unde sa aduci convenabil petrol, carbune, fier si sa construiesti o industrie performanta, nu puteai sa contezi printre tarile cu putere economica, tot astfel, pentru societatea informationala, iti trebuie resursa de inteligenta cu care sa construiesti un nou tip de industrie, sa produci si sa te impui pe piata de soft.
Este deja de notorietate ca avem zeci de mii de oameni, in marea lor majoritate tineri, cu vocatie si apitudini in domeniul tehnologiei informationale si domeniile conexe. A devenit aproape banal sa evocam rezultatele obtinute de elevii nostri la olimpiadele internationale de matematica si de informatica, rezultatele obtinute de absolventii romani reusiti la concursurile pentru master si doctorat in universitati si institute americane sau de cei care lucreaza efectiv, in acest moment, in Statele Unite si in Europa Occidentala. Statistic ne putem lauda cu 5.000 de absolventi, specialisti in informatica, ceea ce, raportat la numarul de persoane active, este realmente un scor bun.
Dar nu este suficient. Trebuie sa gandim in perspectiva si sa trecem de la formarea elitelor la generalizarea, la nivelul liceelor, a pregatirii in informatica pentru orice domeniu. Sa nu contam numai pe cei care isi aleg foarte devreme, ca profesie, informatica. Toti liceenii trebuie incurajati si ajutati sa cunoasca secretele informaticii.
Fiica mea imi povestea ca, in 1990, a discutat cu un tanar american, care venise in Romania imediat dupa revolutie, si care i-a spus: „Domnisoara, daca vrei sa ai succes in urmatorii zece ani, trebuie sa cunosti perfect computerul si cel putin doua limbi straine, dintre care una sa fie engleza”. A urmat acest sfat si s-a convins de utilitatea lui. Imi spunea, insa, zilele trecute, ca acum acest obiectiv nu mai este suficient. Un tanar care frecventeaza astazi o facultate trebuie sa gandeasca mai departe, la ce tip de cunostinte va trebui sa aiba atunci cand vor interveni schimbari in domeniul sau de activitate. Ca om din invatamant, sunt convins ca una, daca nu cea mai grava greseala pe care poate sa o faca un profesor este sa conceapa programa de pregatire a elevilor sau a studentilor sai numai din unghiul sau (traditional) de vedere, facand abstractie de nivelul de cunostinte de care vor avea nevoie acestia in perioada lor creativa.
Am avut numeroase intalniri si dialoguri consistente cu elevii din Timisoara, Sibiu, Iasi, Pitesti si alte orase, dorind sa stiu in ce masura sunt pregatiti sa lucreze pe piata muncii din Uniunea Europeana, dupa 2007. Din punctul meu de vedere, anul 2007 este un termen maxim si,  daca nu se vor produce accidente de schimbare a optiunilor strategice, integrarea in Uniunea Europeana se poate realiza si mai devreme.
Un elev din ultimul an de la Liceul sarbesc din Timisoara imi spunea ca el si colegii lui au probleme pentru ca sunt considerati romani in Serbia si sarbi in Romania. I-am explicat ca, de fapt, are un atu in plus, pentru ca orice limba invatata acum va fi un avantaj la angajare. Liceele romanesti cu predare in limba materna sau in oricare din limbile de larga circulatie au deja o buna experienta in adaptarea la cerintele de pe piata europeana. La Sibiu, la Liceul german de informatica, se invata dupa programa germana, bacalaureatul este organizat dupa sistemul german. Legislatia noastra permite echivalarea, astfel incat diplomele sunt recunoscute atat in Romania, cat si in Germania. Absolventii pot opera pe piata romana sau pe piata germana, ori in Romania pentru piata germana, imediat dupa terminarea liceului.
Sa fim constienti de aceasta comoara a Romaniei pe care o repre-zinta performerii informaticii si comunicarii, dar mai ales sa nu uitam cele spuse de Nicolae Iorga: „Talentul neintrebuintat este un furt”. Romania trebuie sa faca din dezvoltarea industriei de soft o prioritate strategica. Este o datorie si nu cred ca in fata dumneavoastra trebuie sa insist asupra argumentelor. Daca luam in considerare faptul ca tehnologia informatiei influenteaza decisiv celelalte sectoare ale economiei, trebuie sa tratam sectorul IT ca o locomotiva a societatii romanesti.
Investitia materiala in acest domeniu este modica in comparatie cu alte domenii. Investitia in inteligenta si educatie trebuie sa creasca si aceasta cat mai urgent, pentru a largi accesul oamenilor la fluxurile informationale mondiale si a oferi in special tineretului o cale libera in marea aventura a cunoasterii. Departe de a dezbina sau a dezumaniza, tehnologia este capabila sa uneasca si sa creeze solidaritate. Nu trebuie fetisizata si nici nu trebuie ignorat ca prin Internet patrund foarte rapid si deseurile, nu numai capodoperele Occidentului. Nu putem sa ne izolam inchizand usa sau butonul, nu putem sa consideram ca, daca nu vorbim despre o problema, ea nu exista. Dimpotriva, trebuie sa stim sa triem si sa alegem, dupa cum este nevoie sa fim si noi prezenti cu informatii capabile sa ne exprime identitatea.
Industria de soft reprezinta domeniul in care produsele romanesti pot purta cu succes marca romaneasca. Pentru a exporta mai multe produse romanesti, industriale sau agricole, se recurge adeseori la marcile unor companii internationale prestigioase. Asa se vand mai repede, pe o piata mai mare, intr-o concurenta si cu o publicitate carora deocamdata nu le putem face fata. In schimb, prin soft-ul produs in Romania, produsele inteligentei romanesti, purtand marca romaneasca, sunt capabile sa ne faca cunoscuti in lume.
Industria romaneasca de soft tine in proportie covarsitoare de sectorul privat. In conditiile in care Romania aspira catre o economie de piata eficienta si dezvoltata, iar motorul unei astfel de economii nu poate fi decat proprietatea privata, dinamica productiei de software este un etalon incurajator. Am inteles ca la editia Expozitiei Nationale din acest an participa cu 50% mai multe firme decat in 1990. Acest dinamism extraordinar trebuie pastrat si stimulat. Desi sunt doar un utilizator si nu un specialist, sunt la curent cu performantele dumnea-voastra si am zabovit cu interes si fara complezenta la fiecare stand, pentru a mai afla ceva nou.
Stiu ca standardele de organizare si evaluare ale BINARY’2000 sunt concordante cu cele mondiale. Am convingerea ca o asemenea concordanta se poate realiza cu usurinta si in privinta calitatii produselor pe care firmele dumneavoastra le vor realiza de acum incolo.
Nu-mi ramane decat sa va multumesc inca o data pentru felul in care contribuiti la viitorul Romaniei si sa va urez mult succes in continuare.

S-a spus ca viata fiecaruia dintre noi este „o poveste scrisa cu degetul lui Dumnezeu”. Anul trecut, Dumnezeu a scris cu adevarat in sufletele noastre o poveste pusa sub semnul sfinteniei si al unitatii Bisericilor: Sanctitatea Sa Papa Ioan Paul al II-lea a vizitat Romania, devenind astfel primul episcop al Romei care paseste pe un pamant ortodox prin traditie. Multi dintre noi am vazut in aceasta venire un semn al Domnului, o prevestire a faptului ca, in cel de-al treilea mileniu al crestinatatii, Biserica lui Hristos va redeveni una, sfanta, apostolica si universala. Universala, pentru ca ea inseamna atat sobornicitatea ortodoxa, cat si ceea ce Biserica latina numeste catolicitate.
Participand astazi la dezvelirea acestui monument dedicat cu recunostinta Sanctitatii Sale Papa Ioan Paul al II-lea, ne bucuram de o fericita coincidenta. Acum cateva zile, la 16 octombrie, Sanctitatea Sa a aniversat 22 de ani de cand, prin voia Domnului, a devenit Suveran Pontif al Bisericii Romano-Catolice. Este inca un prilej pentru a medita asupra rostului slujitorilor Bisericii, de a privi cu mai multa atentie exemplul oferit noua de Episcopul Romei.
Pentru Sanctitatea Sa, crestinismul a reprezentat o temelie a civilizatiei europene si un temei de sustinere a drepturilor omului, a democratiei. Pentru ca democratia este, aidoma crestinismului ale carui valori le preia, o credinta care ne angajeaza clipa de clipa si care ne este mereu pusa la incercare. Lupta de o viata a Suveranului Pontif impotriva abuzurilor celor care ne-ar fi dorit prizonieri intr-o lume a intunericului, a cruzimii, a fricii si a intolerantei ne invata ca dragostea de Dumnezeu este supremul gest al libertatii umane. Cand oamenii sunt legati in lanturi, Hristos insusi este aruncat in inchisoare. De aceea, pentru orice crestin, libertatea aproapelui sau este vitala. Fara ea, harul Domnului nu s-ar putea pogori peste noi.
Exemplul, se stie, este mai usor de urmat decat simpla cunoastere a doctrinei. Sanctitatea Sa ne ofera un model de credinta care face mai multi discipoli decat o lectie de religie. „Hristos este cel care ne trimite in lume”, spunea Sfantul Parinte. Lui Hristos trebuie sa-i multumim pentru bucuria de a fi astazi impreuna si de a mai face un pas pe calea cea dreapta a credintei.
Astazi, cand prin participarea la aceasta sarbatoare rememoram vizita Suveranului Pontif in Romania, se cuvine sa recunoastem totodata angajamentul Bisericii Ortodoxe Romane, al Bisericii Romano-Catolice si al Bisericii Greco-Catolice din Romania de a se implica in miscarea ecumenica cu o responsabilitate misionara, imposibil de ignorat in noul mileniu in care ne pregatim sa intram.
Cu putine zile in urma, am avut din nou onoarea si bucuria de a fi primit la Vatican de Sanctitatea Sa Papa Ioan Paul al II-lea intr-o vizita oficiala. Am avut prilejul sa ma bucur de harul Sfantului Parinte intr-o discutie indelungata in care si-a amintit cu multa emotie de vizita pe care a facut-o in Romania, de acele trei zile in care lumea s-a deschis spre Romania si Romania s-a deschis spre lume. Sunt convins ca pe acest pamant romanesc, pe care Sanctitatea Sa l-a numit „facator de pace”, lucrarea Sfantului Duh ne va uni pe toti credinciosii in dragostea noastra comuna fata de Dumnezeu. Iar acest monument, pe care astazi am avut bucuria sa-l dezvelim, va ramane marturie a clipei in care inimile noastre s-au deschis impreuna pentru a primi in ele pacea lui Hristos.

Putem spune ca si lucrurile bune devin traditionale. Iata, suntem la a patra editie a decernarii premiilor Rising Stars si Sir Rowland Whitehead vorbeste deja romaneste, iar limba romana suna foarte bine cu acest elegant accent englezesc.
Pe de alta parte, putem spune ca aceasta zi este o adevarata sarbatoare a succesului, a succesului ca valoare sociala, nu numai ca valoare economica. Toate firmele care sunt reprezentate astazi, aici, chiar daca nu vor fi premiate decat patru dintre ele, reprezinta elita economiei, partea cea mai performanta si mai dinamica a sectorului privat romanesc.
Mult prea des, in societatea romaneasca se remarca tendinta de a scoate in fata numai esecurile, petele negre si nerealizarile. Exista, ca peste tot, si insuccese, insa o atitudine inclinata sa vada numai jumatatea goala a paharului, sa puna in evidenta numai partea intunecata, in dauna partii de lumina, si sa improaste cu noroi si ceea ce este valoros, este, pana la urma, o primejdie pentru intreaga societate. In ultimul timp, observand atent societatea romaneasca, sesizam aparitia unor profesionisti ai catastrofismului, care au descoperit, in prezentarea realitatilor negative si in critica cu orice pret, mijloace bune de a-si mari profitul propriu. Exista si asemenea profitori.
Mai grav este faptul ca se creeaza si un comportament conform acestui tip negativ de gandire. In randul opiniei publice, dificultatile sunt percepute ca insurmontabile, ceea ce genereaza pasivitate, neincredere si lipsa de speranta. Cand un asemenea tip de gandire apare in zona varstelor tinere, el devine un obstacol considerabil in calea dezvoltarii societatii romanesti.
Daca ne pastram obiectivitatea, putem afirma ca realitatea este diferita de imaginea apocaliptica pe care unii au desenat-o si pe care o sustin cu o energie demna de o cauza mai buna. Pentru ca, in Romania, se intampla si lucruri imbucuratoare. Sigur, nu este cazul sa cadem in extrema cealalta si sa ne entuziasmam fara rost. Este nevoie de un echilibru permanent in aprecieri. Dar, insist: pentru a avea succes este nevoie de o atitudine pozitiva si de o orientare spre viitor. Prin urmare, cred ca este amoral sa le induci oamenilor ideea ca totul este un morman de gunoi, ca nu se poate face nimic, pentru ca aceasta inseamna sa-i desconsideri si sa nu crezi in calitatile, in capacitatea lor de a construi o viata mai buna.
Am insistat, poate prea apasat, asupra acestui aspect tocmai pentru ca prezenta dumneavoastra aici demonstreaza contrariul unei atitudini negativiste.
Dumneavoastra sunteti o dovada ca in Romania exista si intreprinzatori de succes, oameni de succes. Si ei nu sunt deloc putini. Meritul lor este cu atat mai mare, cu cat succesul lor nu este deloc facil si dumneavoastra stiti foarte bine cate dificultati a trebuit sa infrangeti pentru a obtine acest succes. El nu ar fi insa posibil in lipsa unor daruri naturale – indrazneala, fermitate, tenacitate, moderatie, sarguinta si, in primul rand, tarie sufleteasca. Succesul este cel care pune in valoare, in final, toate insusirile omului. Prin urmare, eu cred ca important nu este atat succesul in sine, cat aceste insusiri, carora li se datoreaza succesul.
Succesul in viata, in plan social, se construieste si pe nereusite. Dar infrangerile ii intaresc pe cei puternici. Trebuie sa ai forta pentru a lua totul de la capat atunci cand nu ai reusit. Nu am faptui nimic daca am lua in seama numai uriasa greutate a lucrurilor si de aceea cei care reusesc merita toata admiratia noastra.
In ciuda unui cult al profitului, care nu poate fi negat, intreprinzatorii sunt stimulati in activitatea lor, poate, nu atat de atingerea profitului, cat de maretia efortului pe care il investesc in indeplinirea scopului. Cel mai adesea, reusita apartine celor care iubesc mai mult lupta decat succesul.
Oamenii de afaceri de succes inteleg ca exista o diferenta minora intre obstacol si oportunitate si sunt capabili sa le converteasca pe ambele in avantajul lor. Acestia sunt adevaratii invingatori, cei care vad in dificultate o provocare si au curajul sa o infrunte. Atunci cand majoritatea romanilor vor gandi in acest fel, prosperitatea Romaniei va fi mai mult o problema de timp. Aceasta mentalitate castiga tot mai mult teren in societatea romaneasca si este firesc sa fim optimisti.
Asa cum am spus la inceput, modelele se afla chiar in aceasta sala si am convingerea ca ele vor fi urmate. Dar pentru aceasta cred ca si cei care sunt modele au datoria sa se faca mai bine cunoscuti. Nu neaparat in folos propriu. De altfel, am retinut un lucru nou, dorinta unor sponsori care au cerut sa-si pastreze anonimatul. Inteleg ca-si doresc discretie pentru sprijinul financiar acordat unei actiuni importante, dar nu cred ca trebuie sa pastreze discretie si in ceea ce priveste propriul lor succes. Oamenilor si in special tinerilor trebuie sa le oferim modele. Nu exista cale de progres fara promovarea unor modele. Avem nevoie de un model romanesc pentru Romania. Este singurul model convingator pentru ca arata ca, printre noi, se afla oameni care au reusit intampinand aceleasi dificultati ca toti ceilalti.
In anul care s-a scurs de la precedenta noastra intalnire, statul a incercat – si putem spune ca uneori a reusit – sa faca lucruri esentiale pentru ca afacerile dumneavoastra sa mearga mai bine. Si ma refer in primul rand la scaderea impozitului pe profit, in general, si a impozitului pe profit prin export, in special. In primele opt luni, aceasta a dus la peste un miliard de dolari venit la bugetul de stat. Iata o masura a administratiei centrale care a primit rapid un raspuns concret din partea sectorului privat. Este un fapt incurajator, pentru a continua in aceeasi directie de stimulare a productiei autohtone.
Sigur, mediul de afaceri din Romania nu este inca cel mai prielnic cu putinta. Dar cu atat mai mare este meritul dumneavoastra care, refuzand sa asteptati vremuri mai bune, v-ati luptat si ati reusit intr-o perioada dificila. Mai mult, firmele private din Romania, prin performantele lor, au creat locuri de munca si au alimentat bugetul de stat si pe aceasta cale cu venituri care au facut posibile cheltuielile bugetare pentru protectie sociala si investitii, invatamant si sanatate, aparare si cultura, precum si pentru plata datoriei externe.
Alaturi de milioanele de contribuabili romani, firmele private platesc pretul cel mare pentru realizarea reformei. Prin eforturile dumneavoastra se edifica prosperitatea Romaniei din viitorul pe care il consideram si il speram cat mai apropiat. Pentru un observator obiectiv este clar ca am iesit pentru prima data din spirala negativa a descresterilor economice sparte doar prin „cresteri zero”.
Pana in 1990, Romania exporta intr-o proportie covarsitoare in tarile CAER. Exporta marfuri ieftine, de slaba calitate, care se cumparau oricum, pentru ca erau planificate. Se importau marfuri la fel de proaste si la fel de ieftine. Ca atare, nu exista nici o posibilitate de a sti care este capacitate reala a economiei nationale.
Care este structura exportului romanesc acum? Peste 65% se exporta in Uniunea Europeana. Ce inseamna aceasta? Inseamna ca se produc, in primul rand, marfuri de calitate la standarde europene, pentru ca in tarile pietei comune nimeni nu cumpara marfuri care nu fac fata standardelor. Ce mai inseamna acest lucru? Inseamna ca in unitatile exportatoare s-a reusit o oganizare eficienta a productiei, care permite surmontarea barierelor vamale ale Uniunii Europene, inca existente. Exportam, apoi, alti 22% in CEFTA, in zona de liber schimb a tarilor din Europa Centrala. Ce inseamna aceasta? Inseamna ca facem fata unei zone libere vamale, concurand cu economiile unor tari mai performante decat este economia noastra si, in cadrul acestei statii-pilot, ne pregatim pentru Uniunea Europeana.
Cand am semnat, in 1997, la Palatul Cotroceni, aderarea Romaniei la CEFTA, a fost un cor de prevestiri negre care au spus ca, prin aceasta, presedintele a provocat dezastrul economiei romanesti, care nu va face fata intr-o zona libera cuprinzand Cehia, Ungaria, Polonia, Slovenia si Slovacia. Nu a fost asa. Comertul nostru cu aceste tari a crescut substantial, intr-un bun raport export-import. Si, daca ma intorc la exportul in Uniunea Europeana, pot sa va spun ca, in unele cazuri, indicatorii denota o balanta excedentara.
Revenind la premiile Rising Stars decernate astazi, vreau sa va multumesc pentru ca mi-ati dat ocazia ca, patru ani la rand, sa impartasesc satisfactia dumneavoastra si sa pot dialoga cu oameni de succes, ridicati prin forte proprii.
Vreau sa adresez, impreuna cu dumneavoastra, un cald omagiu initiatoarei, Lady Margaret Thatcher, care, cu prestigiul numelui sau, a conferit notorietate acestor premii. Multumesc lui Sir Rowland Whitehead, care a sustinut aceasta cauza cu energie si intelepciune. Imi exprim speranta ca stelele care rasar astazi vor ramane stabil la zenit: pe firmamentul cerului economiei si societatii romanesti si, de ce nu, al celei europene de maine.
La randul meu, doresc sa-i ofer lui Sir Rowland Whitehead lucrarea de care sunt cel mai mandru, volumul Mineralogy in the System of Sciences, pe care Imperial College Press din Londra mi-a facut onoarea sa il publice.

Este foarte important ca in structurile militare s-a reusit introducerea unei stari de normalitate, in care functia nu mai bate gradul. Numarul functiilor de general s-a redus de cateva ori fata de situatia din anii trecuti si, in acelasi timp, printr-o politica de selectie severa si avansare justificata, functiile de general nu mai sunt ocupate de grade inferioare, ci numai de catre generali cu grade corespunzatoare functiei. Se realizeaza astfel o concordanta deplina intre grade si functii, ceea ce va duce la o intarire a autoritatii la toate nivelurile de conducere ale structurilor din sistemul national de aparare.
Pentru a fi mai explicit, precizez ca, la sfarsitul anului 1996, in armata erau aproape 500 de functii de general ocupate, in marea lor majoritate, de ofiteri cu gradul de colonel sau locotenent-colonel, dupa vechiul si bine cunoscutul model sovietic. Programul de restructurare si modernizare a armatei prevede ca, pana in anul 2003, sa avem in structura de pace maximum 126 functii de general, care vor fi indeplinite in mod real de ofiteri cu gradul de general. In prezent, in Armata Romaniei avem 92 de generali incadrati in structura de pace si 10 generali in diferite alte structuri. Este suficienta aceasta comparatie bazata pe cifre pentru a ne da seama de reforma care s-a realizat in ultimii patru ani in acest domeniu.
In urma procesului de selectie, pregatire si examinare, desfasurat in acest an, CSAT a aprobat inaintarea la grad de general si amiral a 32 de colonei si comandori, dintre care 29 in structura de pace a armatei. Astfel, ofiterii care indeplinesc functia de sef al statului major general, functii de adjuncti ai acestuia, sefi de state majore ale categoriilor de forte armate si adjunctii lor, comandanti de arme sau structuri similare, vor ajunge, in conditiile legii, la gradele corespunzatoare functiilor indeplinite, ceea ce va contribui atat la intarirea autoritatii acestor functii, cat si la cresterea eficientei actului de comanda.
Acelasi proces de reducere a numarului functiilor de generali si de punere de acord a gradului cu functia se produce in structurile militare ale Ministerului de Interne, Serviciului Roman de Informatii, Serviciului de Protectie si Paza, Serviciului de Telecomunicatii Speciale.
Ca ofiteri superiori v-ati asumat, impreuna cu ceilalti camarazi de arme, raspunderea de a transforma structurile militare punandu-le in concordanta cu prevederile actelor normative aprobate de Parlament, CSAT si Guvern, precum si cu cerintele standardelor de performanta din sistemele occidentale moderne. Sunteti, astfel, deopotriva, martori si ziditori ai reformei. Prin natura profesiei sunteti educati in spiritul vointei de a invinge. De aceea, sunt convins ca veti gasi energia de a aborda cu mai mult curaj celelalte etape ale reformei prin care trec institutiile dumneavoastra. Romania si-a propus si este hotarata sa atinga obiectivele stabilite in strategia nationala de securitate, integrarea in structurile politice, economice si de securitate ale Uniunii Europene si Organizatiei Tratatului Atlanticului de Nord.
Stelele de general sau de amiral nu pot acoperi singure nevoia de continua crestere a profesionalismului si competentei. Astfel, inaintarea in grad nu implica doar un plus de drepturi, ci – mai ales – mai multe obligatii pentru ca, prin cunostinte de ultima ora, managementul resurselor umane sa creasca pe masura cerintelor de maine.
Reforma organismului militar este parte integranta din efortul de reinnoire a societatii romanesti. Opinia publica pretuieste eforturile care se fac in institutiile sistemului national de aparare si priveste cu incredere si speranta viitorul acestor institutii.
In acelasi timp, tanara generatie de ofiteri trebuie sa vada in dumneavoastra modele de competenta, demnitate si onoare militara. Performantele dumneavoastra militare le vor stimula cariera, le vor spori increderea in valorile militare. 
Am convingerea ca generalii activi vor manifesta o si mai mare responsabilitate in exercitarea actului managerial, in functiile de conducere pe care le indeplinesc. Sunt convins ca veti sti sa va ridicati la inaltimea asteptarilor noastre si ca veti reusi sa indepliniti pana la capat sperantele pe care poporul si le pune in Armata Romaniei.
Fie ca cele mai nobile virtuti ale ostirii romane sa va calauzeasca in cariera si in toata viata dumneavoastra.

Cu veneratie si gratitudine aduc omagiul meu tuturor marilor profesori ai Facultatii de Geografie, marilor cercetatori care au ilustrat aceasta stiinta si care, din generatie in generatie, au stiut sa lase ceva pretios urmasilor lor, celor care astazi sunt studenti si celor care vor veni. O suta de ani din viata unei catedre universitare care a traversat evenimente istorice dintre cele mai diverse inseamna, poate mai mult decat orice altceva, expresia fortei de a te regasi si de a depasi obstacolele. Colegii geografi se numara printre aceia care au stiut, de fiecare data, sa faca lucrul acesta cel mai bine. Si nu a fost usor.
Recunoasterea geografiei ca o stiinta fundamentala pentru cunoastere si educatie a avut in Romania, de la inceput, girul marelui carturar si om de stat Titu Maiorescu, care astepta ca geografia sa contribuie nu numai la dezvoltarea culturii noastre si, in acelasi timp, ori de cate ori va fi vorba despre tarile locuite de romani, sa puna in relief si ceea ce este specific romanesc.
Celebrarea Centenarului invatamantului geografic romanesc in aula Universitatii ne da prilejul sa reamintim reusitele pe care Universitatea Bucuresti le datoreaza facultatilor pe care le cuprinde si comunitatii academice care o reprezinta si care o fac sa fie cea dintai dintre cele mai importante universitati din Romania.
In cadrul acestei universitati nationale, profesorul Simion Mehedinti a infiintat acum o suta de ani catedra de geografie, punand astfel bazele acelor discipline care au fundamentat si au dezvoltat necontenit stiintele pamantului. Nu trebuie sa uitam ca profesorul Mehedinti este fondatorul, dar si spiritul care a dat substanta si destin acestei catedre prin necontenita sa generozitate, prin devotamentul sau si prin sacrificiul sau. Nu stiu daca toti tinerii, in special tinerii studenti, cunosc ca el a platit cu libertatea – si cu viata, pana la urma – pasiunea sa pentru stiinta si educatie, fiind unul dintre numerosii intelectuali de marca care au cazut victime terorii comuniste.
Rolul geografiei ca disciplina de anvergura s-a impus treptat datorita personalitatii, originalitatii si tenacitatii profesorilor care i-au fost apropiati lui Simion Mehedinti – mari nume ca George Valsan, Constantin Bratescu, Vintila Mihailescu.
Timpul a trecut, au aparut noi directii de cercetare in zona geografiei fizice, a geografiei generale si umane, a geografiei economice, a geografiei Romaniei, ceea ce a permis aparitia unor talente stiintifice si didactice de talia profesorilor Victor Tufescu, Petre Cotet, Aurel Banu sau, mai aproape, Mihai Iancu si Ion Radulescu. O sa ma opresc aici, pentru ca, spre bucuria noastra, pe cei care i-au urmat si de la care am avut onoarea sa invat ii vad aici, in aceasta sala, la aceasta aniversare.
Desi astfel de momente, care stau sub semnul unui centenar, cer un caracter solemn si o retorica universitara, imi este foarte greu sa tin un discurs protocolar. Ma simt in primul rand partas la aceasta aniversare, pentru ca, in calitate de student al Facultatii de Geologie si Geografie, am avut multe de invatat de la profesorii de geografie. Imi amintesc apoi, cum, la randul meu, ca tanar preparator si asistent la Mineralogie, am condus orele de laborator pentru studentii Sectiei de Geografie. De fapt, din vremea studentiei, iar apoi, in anii petrecuti la catedra, pot spune ca am crescut impreuna cu colegii geografi.
Ca profesor si cercetator am venit la aceasta sarbatoare pentru a evoca nu numai radacinile scolii romanesti de geografie, ci si succesele ei. Cunosc evolutia catedrelor si a studentilor din ultimii 30 de ani si sunt constient de dimensiunea pe care a capatat-o geografia si de rolul pe care ea l-a jucat in societate. Noile catedre de geomorfologie-pedologie, meteorologie-hidrologie, geografie umana si economica, geografie regionala, ca si colegiile de cartografie, de calitate a mediului si de geografie a turismului sunt o dovada elocventa in acest sens. Acest spectru larg confera garantie si recunoastere. Dragii mei colegi, puteti fi mandri pentru aceasta si va felicit pentru modul in care ati stiut sa va adaptati cerintelor prezentului si sa anticipati viitorul.
Recunoasterea obtinuta prin prezenta la catedra, prin formarea unor discipoli si a unei scoli a fost intregita de catre cei care au ilustrat invatamantul geografic din Universitatea Bucuresti prin carti, studii si articole stiintifice. Din acest punct de vedere, mostenirea lasata de fiecare generatie a fost una cu adevarat generoasa. Ea va ramane. Trairea si dainuirea prin carti, prin realizari de valoare, dau substanta vietii noastre.
In acesti ultimi ani, am avut ocazia sa constat ca studiul geografiei este fundamental nu numai pentru cunoastere, dar si pentru configurarea unor strategii sau proiecte de anvergura. Am avut ocazia sa observ si ce inseamna lipsa cunostintelor de geografie. Poate ca uneori am promovat fortat aceasta cunoastere si, in calitatea mea de Presedinte al Romaniei, am insistat ca in birouri, la Ministerul Afacerilor Externe, la Serviciul de Informatii Externe sau la Palatul Cotroceni sa existe harti fizice si politice. Fara o harta in fata nu ai o perceptie adevarata a dimensiunii actiunilor pe care le desfasori. Fie ca este vorba de harta Romaniei, fie ca este vorba de harta lumii, geografia ia parte la viata noastra si la actiunea noastra. De aceea, ma simt mandru ca, dupa ce am fost ales membru de onoare al Societatii de Geografie din Franta si al Societatii National Geographic din Statele Unite, sunt acum recunoscut si oficial, printr-o diploma de onoare, ca un coleg al dumneavoastra.
Va adresez un cald salut colegial, cu sincera si profunda apreciere a faptului ca facultatea, pe care o reprezentati, si catedra, al carei centenar il sarbatorim astazi printr-un eveniment stiintific de anvergura, sunt orientate si spre viitor, oferind conditii de afirmare tinerei generatii de cercetatori. Faptul ca in aceasta sala putem vedea atatea figuri tinere, ale studentilor de astazi ai Facultatii de Geografie, este semnul cel bun al viitorului pe care ni-l dorim. Este un suport pentru increderea noastra ca aceia care vor construi viitorul Romaniei vor avea o viziune complementara asupra specificului romanesc si a lumii in care vor trai.
Tuturor tinerilor studenti le doresc sa nu uite niciodata ca inteligenta fara caracter este, asa cum se spune, „o povara, nu o binecuvantare”. Aveti incredere in fortele dumneavoastra, aveti incredere in profesorii care va daruiesc cunoastere prin stiinta si educatie pentru viata.

Topul national al firmelor private este o sarbatoare a succesului care reuneste elita firmelor din sectorul privat romanesc. El certifica faptul ca in Romania exista initiativa si pricepere in afaceri, iar premierea celor mai bune firme reprezinta, fara indoiala, un stimulent. Atat pentru castigatori, obligati sa-si mentina prestigiul, cat si pentru cei care doresc sa ajunga in varf. Faptul ca aceasta ierarhizare nationala a firmelor private are deja o traditie de sapte ani ne dovedeste ca in Romania si lucrurile pozitive au continuitate.
In bilantul reformei si al schimbarii, performantele sectorului privat au adus noi locuri de munca, iar de contributiile dumneavoastra la bugetul de stat au beneficiat sanatatea, invatamantul, protectia sociala, apararea si cultura. Alaturi de milioanele de contribuabili, firmele private au platit pretul cel mare al reformei. Meritul dumneavoastra este ca, desi ati avut de luptat cu dificultati uriase, nu ati cedat in fata lor. Mai mult, nu v-ati multumit sa duceti o politica de supravietuire si ati demonstrat ca puteti obtine rezultate excelente si in conditii vitrege. Nu inseamna ca mediul de afaceri din Romania nu trebuie sa devina mai prielnic pentru intreprinzatorii privati. Constienti ca succesul nu vine de la sine, dumneavoastra v-ati inarmat cu indrazneala, tenacitate, munca si tarie sufleteasca pentru a reusi. Faceti parte din categoria invingatorilor.
Orice dificultate reprezinta o provocare si orice obstacol o oportunitate. Daca nu acceptam acest mod de gandire, modernizarea si prosperitatea Romaniei vor ramane doar vise frumoase. Din fericire, aceasta mentalitate castiga tot mai mult teren in societatea romaneasca. Prin urmare, putem fi optimisti. Modele oferiti dumneavoastra si sunt convins ca ele vor fi urmate de cat mai multi.
Din pacate, sunt multi si cei care mai privesc cu neincredere succesul altora. Poate, pentru ca ei n-ar indrazni sau nu au reusit, poate, din suspiciune, poate, dintr-un reflex al egalitarismului comunist care promova o nivelare a societatii in saracie. Persistenta acestei mentalitati in societatea romaneasca reteaza uneori elanul intreprinzatorilor. Ei trebuie sa devina locomotiva societatii, partea cea mai dinamica si creativa care impulsioneaza pe toti ceilalti. Avem nevoie de elite.
Anul 2000 este pe sfarsite si este firesc sa privim spre viitor. Ce va aduce el? Cum va arata economia in viitorul nu prea departat? Pentru a raspunde la aceste intrebari trebuie mai intai sa stim cu ce zestre plecam spre viitor. Exista o economie de piata reala, bazata decisiv pe proprietatea privata si aceasta este marea schimbare din ultimii ani. Plecam, de asemenea, cu institutii indispensabile economiei de piata – bursele de valori si de marfuri, inca slabe, dar functionale; cu un sistem bancar in sfarsit curatit de deturnari, imprumuturi nerestituite si dobanzi preferentiale; cu un inceput de legislatie care sa permita dezvoltarea societatii informationale. A fost stabilita o strategie nationala de promovare a informatizarii; au fost scutite de taxe vamale si TVA importurile unor produse IT. Sunt necesare reglementari privind semnatura electronica, comertul electronic, dezvoltarea unor parcuri tehnologice software.
Globalizarea este un fenomen actual si inevitabil. Romania trebuie sa se adapteze acestei tendinte si sa construiasca cat mai repede o societate post-industriala. Impactul accesului la informatii prin Internet este din ce in ce mai vizibil in domeniul economiei si al afacerilor. Sunt patru ani de cand lupt sa conving institutiile si opinia publica ca singura noastra sansa este saltul peste etapele clasice de dezvoltare pentru a pune rapid bazele societatii post-industriale informationale. Am initiat programul E-Romania si, ca presedinte de onoare al Asociatiei Industriei de Software, am inteles sa folosesc orice prilej pentru a sustine acest proiect national.
Exista anumite caracteristici esentiale ale noii economii, care modifica modul de a face afaceri, genereaza provocari noi si obliga la raspunsuri noi. Iata de ce cred ca dumneavoastra sunteti auditoriul cel mai potrivit pentru a vorbi despre ceea ce am putea numi decalogul noii economii:
– Materia devine mai putin importanta. Pana acum am fost obisnuiti sa gandim in termeni de volum; de azi inainte totul se va discuta in termeni de viteza. Elaborarea informatiilor este mult mai puternica si mai eficienta decat miscarea produselor fizice. Valoarea unei companii este tot mai putin legata de bunurile tangibile si tot mai mult de calificare, idei si asocierea strategica a informatiilor.
– Distantele in spatiu se minimalizeaza. Intreaga lume a devenit clientul si concurentul fiecarei firme. Pana acum, elementul geografic a avut un rol decisiv in determinarea subiectilor si a ariilor concurentiale. Acum, firmele pot lua legatura instantaneu cu clientii din intreaga lume. Pe de alta parte, si concurenta a atins dimensiuni globale. Nici oportunitatile, dar nici riscurile nu au fost vreodata atat de mari.
– Timpul tranzactiilor se reduce. Interactiunea instantanee implica schimburi tot mai rapide. Intr-o lume de legaturi instantanee, capacitatea de a da raspunsuri imediate si de a te adapta la cerintele pietei in timp real devin fundamentale.
– Calitatea resurselor umane este esentiala. Puterea creierului nu poate fi inregistrata in contabilitate, dar este factorul cel mai important al noii economii. La acest capitol, as dori sa remarc ca Romania are un avantaj competitiv, deoarece detine un numar important de persoane cu o pregatire profesionala foarte buna si, in acelasi timp, cunoscatori de limbi straine. Astazi, mai mult ca niciodata, valoarea asociata ideilor si modelelor comerciale si tehnologice, exprimata in   creatii este enorma. Metodele de angajare si gestionare a resurselor umane sunt in profunda transformare.
– Cresterea este facilitata de intrarea in reteaua Internet. Comunicarea web este atat de rapida si de simpla, incat informatia privind existenta unui produs nou este raspandita cu viteza unui incendiu. Acest lucru inseamna ca in noua economie avantajele primului venit sunt mult mai mari decat in trecut.
– Valoarea creste exponential cu cota de piata detinuta. Pentru produsele care permit stabilirea unui standard, efectul de retea este cel mai pronuntat. Cu cat numarul produselor este mai mare, cu atat va fi mai cautata fiecare unitate. Acest lucru reprezinta o exceptie notabila de la regulile economice traditionale care asociau cresterea valorii cu penuria. Unele firme isi distribuie gratuit produsele pentru a-si asigura cotele de piata si a vinde apoi servicii auxiliare. Un exemplu in acest sens este politica de vanzari in telefonia mobila care se aplica chiar acum in Romania. A crescut exponential numarul produselor si al serviciilor a caror valoare este legata de raspandirea din ce in ce mai rapida a retelei. Istoric, efectul de retea este comparabil cu generalizarea aparatelor telefonice sau a faxului.
– Info-mediarii inlocuiesc inter-mediarii. Distribuitorii si agentii autorizati sunt serios amenintati de economia de retea in care cumparatorii se pot adresa direct vanzatorilor. Se preconizeaza nasterea unei noi categorii de intermediari. Pe masura ce cantitatea de informatii creste, aceasta noua categorie va avea rolul de a transforma datele brute in informatii punand in contact oferta de servicii agregate, asistenta pentru clienti si instrumentele tehnologice. Activitatea lor este necesara pentru a simplifica operatiunile de cumparare sau mediile de vanzare bazate pe agregarea comunitatilor de utilizatori.
– Cumparatorii devin mai puternici, vanzatorilor li se prezinta noi oportunitati. Clientul nu mai trebuie sa se deplaseze pentru a confrunta preturile si serviciile. Oportunitatile cele mai favorabile vor fi gasite cu ajutorul produselor software adecvate. In aceste conditii, firmele care ofera servicii unicat sau la costuri mai reduse pot atrage multi clienti noi. Cele care se bazeaza insa pe bariere de ordin fizic pentru a se apara de concurenti sunt pe cale de a da faliment.
– Informatiile privind un produs sau serviciu au o proportie mai mare decat valoarea sa globala. Tranzactiile sunt ca o partida de dublu. Este mult mai usor sa personalizezi informatii decat produse fizice. Astfel, pentru furnizori va fi mai simplu si mai profitabil sa personalizeze informatiile, iar consumatorii vor incepe sa ceara din ce in ce mai des acest tip de serviciu.
– Orice produs este disponibil oriunde. Distanta dintre dorinta si cumparare a fost acoperita. Rafturile de la world wide web sunt unice, pentru ca sunt nelimitate. Conditionarile artificiale care limitau alegerile consumatorilor lasa loc posibilitatii de a cumpara exact produsul dorit. Inainte, impulsul de cumparare si cumpararea propriu-zisa erau separate de bariere fizice si mentale. Astazi este de ajuns sa gasesti numele produsului dorit si sa apesi butonul „cumpara”, fara a te duce la magazin pentru a realiza actul de cumparare. Un simplu „clic” rezolva totul.
Atunci cand produsele de marketing si de vanzare tind sa se contopeasca, concurentii sunt la distanta de un „clic”.
La distanta de un „clic” sunt si viitorul, eficienta si prosperitatea noastra. Stiu ca multi dintre dumneavoastra aveti deja site-uri de Internet, prin care va faceti mai cunoscuti si va inlesniti comunicarea. Sunt convins ca veti face cu usurinta pasul catre comertul electronic, ca veti sti sa profitati de uriasele beneficii pe care vi le poate aduce si ca veti putea sa evitati riscurile pe care le implica.
Un lider al economiei de piata clasice va putea fi si un lider al noii economii numai daca va avea puterea sa se adapteze noilor principii cu viteza cu care se dezvolta societatea informatica. O sansa nefolosita la timp, dispare. Internetul este acum la noi. Noi unde suntem?

Se implinesc astazi patru ani de cand am fost ales Presedintele Romaniei. Tot astazi se implinesc patru luni de cand am anuntat public decizia mea de a nu candida pentru un nou mandat in functia suprema in stat. De aceea, ma simt de doua ori dator sa ma adresez acum cetatenilor Romaniei.
Am promis in noaptea de 17 noiembrie 1996 ca Romania va deveni un stat in care domneste legea. Stiam atunci, cum stiu si acum, ca, intr-un sistem democratic, respectarea legii este prima conditie pentru a putea trai in bunastare si stabilitate.
Am acum datoria sa va spun ce am facut atat in ultimii patru ani, cat si in ultimele patru luni. Nu voi vorbi despre succese de politica externa, despre actuala redresare economica, nici despre marile crize pe care a trebuit sa le rezolv in timpul mandatului. Voi vorbi numai despre ceea ce cred ca este, in acest moment, problema fundamentala a Romaniei, si anume nerespectarea legii. Dificultatile cu care se confrunta Romania si romanii sunt efectele neaplicarii legilor. Degeaba vor fi mai multe investitii in Romania, degeaba vom fi sustinuti prin programe financiare externe si vom primi bani mai multi, degeaba vom avea granite sigure, libertate, pace, daca vom continua sa nu respectam legile, daca hotia, crimele, imbogatirea ilegala pe spinarea altora, inselaciunea, minciuna, economia subterana si evaziunea fiscala vor prolifera.
Constatand putinatatea rezultatelor in prevenirea si combaterea coruptiei si crimei organizate, am facut eforturi pentru a coordona activitatea institutiilor cu atributii in domeniu, care actionau izolat si ineficient. Ma vad silit din nou sa citez niste cifre ca sa oglindesc ceea ce s-a realizat si pentru a da oamenilor incredere. Sunt constient acum ca nu impresioneaza prea multa lume, dar este singura dovada ca s-au facut lucruri importante. Sunt obligat sa insist asupra acestor lucruri, in ciuda campaniei orchestrate, de indiferenta si ostilitate, pentru ca nu este vorba numai de mine. Este vorba de munca unor institutii si a unor oameni, este drept, nu foarte multi, care si-au dedicat toate eforturile construirii unei societati bazate pe cinste si dreptate.
In cei patru ani ai mandatului meu au fost finalizate si trimise instantelor de judecata peste 3500 de dosare privind marea coruptie si crima organizata. Deja in peste 1000 din cazuri au fost pronuntate sentinte de condamnare la pedepse privative de libertate. Sigur, inca nu in toate, dar puterea presedintelui, ca si a celorlalte institutii ale statului, se opreste la usa tribunalului.
In domeniul infractiunilor bancare, condamnari semnificative la inchisoare au primit persoane din conducerea Credit Bank si Bancoop. Sunt judecati autorii falimentelor de la Bancorex, Dacia Felix, SAFI, Caritas, Gerald si FNI. In total, in acest domeniu, peste 1350 de persoane au fost trimise in judecata.
In domeniul evaziunii fiscale si al altor infractiuni asociate au fost instrumentate de politie si parchet 6700 de dosare.
In domeniul contrabandei cu petrol si produse petroliere, au fost anchetate afacerile cu motorina din perioada 1994–1995, operatiunea „Solventul”, operatiunea „Jimbolia”, precum si o serie de fapte ilicite cu grad mare de periculozitate din activitatea Companiei Nationale a Petrolului. Cazurile solutionate s-au soldat cu peste 80 de condamnari, iar in alte aproape 1900 de dosare solutionarea la parchet si in instante este in curs.
Pentru falimentarea flotei comerciale si afaceri ilicite cu ingrasaminte chimice, au fost trimise in judecata 80 de persoane si s-au pronuntat condamnari mergand pana la 12 ani de inchisoare.
In domeniul contrabandei cu tigari, cafea si alcool, apreciez ca principalele retele au fost neutralizate. Au fost trimisi in judecata peste 800 de inculpati, dintre care unii in mai multe dosare.
Pentru luare si dare de mita, trafic de influenta, fals si uz de fals, savarsite de persoane cu functii importante in institutii de stat, si nu de functionari marunti, au fost solutionate prin rechizitoriu 1545 de dosare, fiind trimisi in judecata peste 2200 de inculpati, din care peste 50% au fost deja condamnati.
Actiunile de descoperire si pedepsire a infractorilor s-au facut fara nici un fel de restrictii sau interventii politice. Nu am ezitat in aplicarea legii, indiferent cine au fost cei care au incalcat-o, fosti ministri, prefecti si primari, directori de banci, ofiteri superiori, magistrati, oameni politici.
Am fost intrebat ce s-a facut in ultimele patru luni. Politia a instrumentat peste 16.000 de cazuri, aducand la bugetul statului 125 miliarde de lei proveniti din recuperari, amenzi si din valorificarea bunurilor confiscate. Valoarea drogurilor confiscate in aceasta perioada s-a ridicat la 13 miliarde de lei.
Toate aceste actiuni privesc siguranta nationala. Deci ne privesc pe noi toti, ca popor. Pentru ca uriasele averi ilicite adunate in Romania in ultimul deceniu si cu precadere in primii ani sunt in legatura directa nu numai cu saracirea masiva a populatiei, dar si cu descalificarea Romaniei ca stat de drept.
Aceasta nu inseamna ca am scapat din vedere problema sigurantei cetateanului, care ne priveste pe fiecare in parte. Operatiunea „Luna” impotriva clanurilor mafiote, care talhareau, sechestrau persoane, percepeau taxe de protectie si organizasera retele de prostitutie, a fost un succes. La fel ca si recenta operatiune indreptata impotriva hotilor de buzunare si a hotilor de masini. Odata cu inceperea anului scolar, am verificat daca se respecta hotararea privind prezenta jandarmilor in scoli, pentru a impiedica agresiunile impotriva elevilor si patrunderea in zona a traficantilor de droguri.
Trebuie, odata pentru totdeauna, sa intram intr-o lume a legii si a ordinii, garantia unei vieti mai bune pe care fiecare dintre noi si-o doreste.
Dar pentru aceasta trebuie mai intai ca aceia care conduc sa respecte legea. Dezvaluirile din ultimul an arata ca afacerile grave de contrabanda din perioada 1994-1995 erau cunoscute si coordonate de cele mai inalte autoritati ale statului. Sunt acum in masura sa anunt ca, in cazul „Jimbolia”, primul rechizitoriu este incheiat, iar in cazul contrabandei cu motorina derulate in aceeasi perioada, prin intermediul Ministerului Agriculturii, cercetarile au fost finalizate. In cazul „Jimbolia”, zeci de mii de tone de petrol, trenuri intregi, au fost transportate noaptea spre Iugoslavia cu sprijinul politiei vamale, al Ministerului Transporturilor, al jandarmeriei locale, sub supravegherea Serviciului Roman de Informatii. Alaturi de vagoane cu arme. In conturile SRI s-au depistat intrari de bani din perioada 1994–1995, rezultate din incalcarea embargoului impus Iugoslaviei, deci si a angajamentelor internationale asumate de statul roman, incasari inregistrate ca prestari de servicii pentru societatile care faceau contrabanda.
In investigarea unor cazuri de coruptie grave, care au cuprins institutiile statului, rezistenta a fost extrem de puternica. Proba cea mai clara a acestei rezistente am obtinut-o in ultimele patru luni si ea s-a manifestat prin violenta cu care am fost atacat de aproape toate fortele politice angrenate in campania electorala, desi anuntasem ca nu candidez pentru un nou mandat. In acest comportament se intrevad presiunile grupurilor de interese care nu doresc ca actiunile pe care le-am declansat sa continue, ci vor ca ele sa inceteze.
Un exemplu recent al usurintei cu care se incalca legile in Romania il gasim chiar in actuala campanie electorala prezidentiala. Ea a inceput cu un fals grosolan, cunoscut de toata lumea: listele cu semnaturi de sustinere a candidatilor sunt pline de neregularitati. Ca presedinte, nu pot sa admit aceasta inselatorie crasa. Ziaristii care au cercetat listele respective au observat ca exista numeroase falsuri, ca nu s-a respectat legea electorala, care prevede foarte clar modul in care se intocmesc aceste liste si responsabilitatea care revine celor care gireaza pentru fiecare semnatura in parte. M-am asteptat ca autoritatile si organizatiile civice sa intervina. Atitudinea Biroului Electoral Central a fost cel putin superficiala, iar declaratia prin care s-a afirmat ca la verificarea listelor prin sondaje nu s-a gasit nimic suspect este cinica. Cer procurorului general de pe langa Curtea Suprema de Justitie sa se sesizeze imediat asupra acestor ilegalitati pe baza datelor furnizate de presa. Cer, de asemenea, sefului politiei romane sa coopereze cu Parchetul pentru a demara urgent o ancheta, care sa cerceteze toate cazurile de fals, iar cei vinovati sa fie pedepsiti conform legii, pentru a pune capat tentatiei de a mai recurge la astfel de fraude.
Un alt exemplu care ma face sa ma intreb la ce bun legile, daca ele nu se aplica, priveste activitatea Consiliului National pentru Studierea Arhivelor Securitatii. Unii dintre membrii consiliului, platiti la nivelul unui secretar de stat, dovedesc totala superficialitate si dezinteres. Am promovat aceasta lege in decembrie 1999. Rezultatele ei sunt practic nule. Nu au fost verificati in ceea ce priveste colaborarea cu Securitatea nici parlamentarii actuali, nici majoritatea candidatilor pentru viitorul Parlament.
Am descoperit de asemenea carente in aplicarea Legii privind declararea si controlul averilor demnitarilor, magistratilor, functionarilor publici si a unor persoane cu functii de conducere.
Cel mai important lucru, caruia i-am dedicat toate fortele in ultimii patru ani, a fost sa construim un stat in care legile sa fie respectate, iar dreptatea sa fie stabilita numai prin Justitie. Daca nu reusim acest lucru, ne asteapta fie dictatura, fie haosul. Si atunci vom pierde toti, fie bogati, fie saraci si indiferent de optiunile politice.
In 17 iulie, cand am anuntat ca nu voi candida pentru un nou mandat, v-am adresat intrebarea: „Dorim sa traim intr-o tara a hotiei si a minciunii, sau intr-o tara a cinstei si a adevarului?” Va asigur ca, in ceea ce ma priveste, pana in ultima ora a mandatului meu, voi veghea ca legea si adevarul sa fie respectate. Depinde de fiecare dintre dumneavoastra daca in viitor vom trai intr-o lume a faradelegii sau intr-o lume a legii egale pentru toti.

“Fiintele umane si lumea naturala sunt intr-un proces de coliziune. Activitatile umane produc adesea daune severe si de multe ori ireversibile asupra mediului sau a resurselor critice. Daca nu vor fi verificate, multe dintre practicile noastre curente pot crea un risc grav pentru viitorul societatii omenesti si pot modifica intreaga lume vie”. Am citat din documentul numit “Oamenii de stiinta ai lumii – avertisment pentru omenire”.
Semnat in noiembrie 1992 de 1600 de oameni de stiinta de seama din 71 de tari, care includeau mai mult de jumatate din laureatii Premiului Nobel, acest document a venit la cateva luni de la un alt moment remarcabil in concentrarea eforturilor de protejare a mediului. Ma refer la Summitul Pamantului, care a reunit la Rio de Janeiro cel mai mare numar de sefi de state cunoscut, pana atunci. Summitul a marcat un varf al preocuparilor
 lumii pentru problemele de mediu, precedat fiind, la o conferinta internationala, de declaratii transante, cum a fost cea a lui George Bush, care promitea in campania sa electorala sa fie un presedinte ecologist, sau cea prin care Margaret Thatcher nu s-a sfiit sa afirme ca este “o verde”.
Ce s-a intamplat intre timp? Cunoscutul savant David Suzuki a remarcat, de pilda, ca astazi mass media considera mediul ca fiind un subiect mort si isi concentreaza atentia asupra globalizarii economiei. In schimb, Tim Flannery apreciaza ca suntem o specie care diminueaza optiunile pentru generatiile viitoare printr-o tendinta de a supra-exploata.
Ceea ce poate reface echilibrul este acumularea cunostintelor despre ce s-a petrecut intr-o zona anume pe parcursul a mai multor generatii. Aceasta cunoastere asupra lumii coaguleaza intr-o viziune o suma de gandiri, de observatii, inventii si imaginatie. Acesta este si rolul celei de-a treia Conferinte Balcanice de Mediu, care reuneste in Capitala Romaniei reprezentanti de seama ai comunitatii stiintifice si specialisti cu responsabilitati si putere de decizie in domeniul mediului din statele din regiune, precum si invitati din alte zece state. V-ati propus sa dezbateti una din problemele cele mai complexe si totodata stringente cu care se confrunta umanitatea la sfarsit de secol si mileniu.
Realitatea reclama o abordare temeinica si responsabila a apararii mediului, in cadrul unei cooperari largi, la scara regionala si planetara. Marile pericole au nevoie de raspunsuri pe masura. Reuniunea de la Rio a sfarsit prin consensul la care au ajuns sefii statelor privind evaluarea amenintarilor existente la dimensiuni care nu pot fi depasite decat de ravagiile unui razboi nuclear.
Deoarece fenomenele si efectele care se manifesta in planul acestor amenintari se intrepatrund si se influenteaza reciproc, protejarea mediului a incetat sa mai constituie apanajul exclusiv al politicilor nationale. Putem spune ca, in problemele de mediu, “Zidul Berlinului”, care bloca sau bruia comunicarea si colaborarea intre state, a fost eliminat. Mai trebuie daramat “Zidul” din noi – cel al indiferentei si ignorantei.
Nu ne ferim sa recunoastem ca problema mediului este deopotriva importanta si sensibila. Greselile care se savarsesc in acest domeniu au intotdeauna efecte asupra sanatatii oamenilor si a naturii, pretul se plateste de cele mai multe ori pe termen lung iar, uneori, ca in cazul distrugerii unor specii, el nu mai poate fi acoperit niciodata. In aceste conditii, nimeni nu are dreptul sa eludeze realitatea sau sa incerce sa se ascunda in spatele justificarilor. Responsabilitatea, increderea reciproca si comunicarea sincera, solidaritatea si deplina cooperare sunt indispensabile si ele trebuie sa constituie suportul tuturor actiunilor noastre.
Este necesar, pentru a intelege problema protectiei mediului in tranzitia postcomunista si dificultatile cu care ne confruntam pe acest plan, sa privim in urma, la perioada regimului totalitar. Nu avem timp pentru a analiza pana la ultimele detalii consecintele nefaste pe care le-a avut asupra mediului politica de industrializare fortata si de creare a mamutilor industriali, mari poluatori si energofagi. Cred ca cele mai sugestive pentru atitudinea de nepasare a autoritatilor comuniste fata de sanatatea propriilor cetateni si a mediului inconjurator raman imaginile marilor intreprinderi cu cosuri fumegande, imagini utilizate la nesfarsit, cu obstinatie si inconstienta, de propaganda oficiala. In trecut, poluarea aerului, a solului si a apei a fost considerata de catre autoritati un lucru firesc, o expresie si o consecinta a elanului industrial, a cresterii economice cu orice pret. Era un fel de oglinda a succesului in indeplinirea sarcinilor trasate in cadrul economiei centralizate. Orase si regiuni intregi au fost puternic afectate, mii, zeci de mii de oameni au avut de suferit grav de pe urma acestei politici iresponsabile.
Prizonieri in propria tara si rupti de restul lumii, multora dintre noi li s-a inoculat, contrar realitatii, ideea ca au marele privilegiu de a trai intr-o tara cu paduri sanatoase, sol nealterat si ape cristaline. Prabusirea comunismului si reconectarea la lumea civilizata ne-au facut sa descoperim realitatea, sa reevaluam relatia noastra din trecut cu mediul si sa impunem masuri pentru a o corecta. Am inceput sa invatam din experienta statelor democratice, care au inteles, cu decenii in urma, ca poarta o uriasa responsabilitate fata de ceea ce Natura le-a daruit, o responsabilitate pe care suntem cu totii datori sa ne-o asumam, in numele viitorului tarii si al copiilor nostri.
Multe dintre fostele state comuniste se confrunta cu o situatie dificila, cauzata in principal de lipsa de preocupare si de abuzurile manifestate timp de decenii in domeniul protectiei mediului. La aceasta se adauga faptul ca, de regula, problemele de ordin economic si social specifice perioadei de tranzitie le-au deplasat pe cele legate de mediu pe locuri mai putin avantajate in sfera decizionala.
Abordarea relatiei economie-mediu, ca fiind de natura antagonica, este anacronica si profund neproductiva. Esentiala pentru mediu nu este limitarea cresterii economice, pentru a limita secatuirea naturii. Cooperarea, sprijinul organismelor internationale sunt indispensabile pentru mobilizarea de capital si tehnologie,  pentru a putea construi o infrastructura si o baza industriala moderna, care sa respecte standardele contemporane de protectie a mediului. Nici fostele state comuniste nu isi pot permite luxul de a repeta greselile care au fost comise in trecut de statele dezvoltate, dar nici comunitatea internationala nu poate accepta sa-si vada compromise eforturile depuse in vederea protectiei cat mai eficace a mediului.
Cea mai periculoasa iluzie in care ne complacem cu privire la mediu este aceea ca mai este mult pana vom ajunge la o situatie critica, decisiva pentru soarta omenirii. Nu sunt singurul care considera ca nu avem dreptul sa amanam, constient sau inconstient, abordarea realista a problemelor de mediu cu care ne confruntam si nici sa transferam intreaga responsabilitate pe umerii generatiilor viitoare, cu speranta ca ele vor reusi sa le rezolve. Acest lucru este chiar impotriva firii omenesti. Este ca si cum, de la primele semne ale unei maladii grave, un bolnav amana tratamentul, din considerentul ca mai are totusi un ragaz pana la ceasul din urma.
Cu siguranta, toti impartasim convingerea ca una dintre trasaturile care ne definesc, ca fiinte inteligente, o reprezinta capacitatea noastra de a refuza in orice moment sa fim prizonierii mediului in care ne gasim – fie el social, politic, economic sau natural. Astazi, la sfarsit de secol si de mileniu, se pune intrebarea daca nu cumva ii condamnam si pe cei ce ne vor urma sa nu fie altceva decat niste prizonieri fara puterea de a scapa dintr-un mediu viciat (prin actiunile noastre), traind sub spectrul foametei si molimelor, intr-o lume cu sol sterp, cu apa putina si murdara, intr-un aer puternic poluat.
Din pacate, viitorul indepartat ii preocupa prea putin pe cei mai multi dintre semenii nostri, confruntati cu grijile vietii de zi cu zi. Discutiile despre soarta generatiilor viitoare sau prezentarea de scenarii cu privire la evolutiile problemelor de mediu nu starnesc indeobste mare interes. Sunt insa sigur ca foarte multi vor fi cel putin suprinsi sa afle ca, in prezent, pe plan mondial, principala cauza a mortalitatii infantile nu o reprezinta, asa cum s-ar putea crede, foametea sau accidentele, ci poluarea apei.
Daca intelegem cat de puternic interactionam, in fiecare moment, cu mediul inconjurator, pe care il afectam pana si prin cele mai marunte si cotidiene gesturi, atunci, o noua atitudine fata de Natura, radical schimbata, reala si profunda, trebuie sa se manifeste la nivelul fiecaruia, la nivelul comunitatilor, al natiunilor si al lumii intregi.
Vom intra curand intr-un nou mileniu in care omenirea va purta poate cel mai greu razboi din intreaga sa existenta. Un razboi pasnic, fara arme si fara victime, in care, pentru ca urmasii nostri sa se poata bucura la randul lor de frumusetea si de binefacerile Naturii, suntem obligati sa invingem. Sa invingem in primul rand propria noastra fire, inertia noastra comportamentala fata de Natura.
Un politician observa ca “omul si natiunile se comporta cu intelepciune doar atunci cand epuizeaza toate celelalte alternative”.
Pana in secolul trecut, omul a incercat fara incetare sa se protejeze pe sine de fortele naturii. Apoi, polul de greutate al relatiei s-a schimbat, dar libertatea de a dispune dupa voie de natura se restrange clipa de clipa, ca si libertatea de a nu modifica acest comportament. Dispunem inca de libertatea de a ne comporta cu intelepciune fata de mediu, avem inca posibilitatea de a indrepta greselile trecutului si ale prezentului. Odata pierdute, nu le vom mai putea recapata.
Problemele mediului depasesc timpul prezent, dar si granitele, ca si banii sau informatiile. Astfel, se poate vorbi astazi despre realitatea unei ecologii transnationale. Cerintele ecologice fundamentale, cum ar fi protejarea atmosferei sau a fondului forestier, au nevoie de aceleasi legi peste tot, ca si de actiuni conjugate la nivel international. Preocuparile in domeniu influenteaza deja intr-un grad mult mai mare politica economica in intreaga lume si creste tendinta ca politicile ecologice sa depaseasca granitele de stat. In contextul actual, este evident ca prevenirea distrugerii mediului inconjurator, cu toate consecintele ei grave, poate fi rezolvata numai prin actiuni comune. Este lipsita de realism orice abordare numai din perspectiva nationala – desi este la fel de evident ca practic va fi nevoie intotdeauna de actiuni la nivel national si chiar local. De asemenea, nu are sens nici abordarea problemelor de pe pozitii adverse, in care fiecare tara isi acuza vecinii de poluare. Ecologia transnationala presupune dialog si colaborare.
Avem o responsabilitate comuna fata de acele ecosisteme unice in lume, din punct de vedere al faunei si florei. In cadrul Cooperarii Economice a Marii Negre au fost lansate si se deruleaza strategii comune de protectie ecologica iar Romania a adoptat in acest sens un Plan national de actiune pentru zona de coasta.
Romania a aderat la 18 conventii fundamentale privind protectia mediului, incluzand amintita “Declaratie de la Rio privind mediul si dezvoltarea”, impartasind convingerea ca nu mai poate exista dezvoltare economica cu ignorarea efectelor negative asupra mediului. Exista totusi o distanta considerabila fata de statele Uniunii Europeane pe care incercam sa o diminuam prin masuri institutionale si legislative si actiuni de informare a opiniei publice. Planul national pentru adoptarea acquis-ului comunitar de mediu a propus masuri pe termen scurt si mediu destinate armonizarii legislatiei nationale cu cerintele Uniunii Europene, precum si masuri destinate consolidarii institutiilor capabile sa impuna respectarea legislatiei asupra mediului in tara noastra.
In acelasi timp, a fost completat si actualizat Planul national pentru protectia Mediului, care include 286 de proiecte, din care 233 sunt proiecte prioritare pe termen scurt, in valoare de peste 2 miliarde de euro.
Cunoasterea este inutila atunci cand nu este valorificata. Stim foarte bine ca marile probleme ecologice din zona balcanica nu-si pot gasi rezolvarea decat prin implicarea fiecarui guvern si a fiecarui locuitor al statelor noastre. La fel de bine stim ca este in interesul nostru sa cooperam si sa adoptam o pozitie comuna in domeniul protectiei mediului. Nu ne ramane decat sa actionam eficace, sa administram si sa supraveghem in comun zone transfrontaliere protejate, cu participarea organizatiilor neguvernamentale si organizand o Politie ecologica multinationala responsabila.
Imi mentin convingerea ca un efect imediat si benefic l-ar avea adoptarea, de catre toate statele din regiune, a principiului “poluatorul plateste”, singurul care s-a dovedit economic si stimulativ pentru conservarea Naturii. Toti cei care exploateaza bogatiile naturale sau polueaza mediul vor trebui sa plateasca eco-taxe, pentru ca serviciile pe care ni le ofera benevol Natura au caracter public. Sumele colectate vor alimenta Fondul National de Mediu, in beneficiul mediului, care va fi astfel mai bine protejat si respectat, dar si al intregii societati, care va putea sa se bucure in continuare de binefacerile Naturii.
De obicei, cand se pune problema viitorului nostru ecologic, imi amintesc definitia optimistului si a pesimistului. Optimistul afirma ca aceasta este cea mai buna lume din toate lumile posibile, la care pesimistul raspunde ca probabil este adevarat. Suntem, in opinia mea, prima generatie care accepta o provocare de asemenea dimensiuni. Nu cred ca trebuie sa masuram distantele pana la marginea prapastiei ci, pur si simplu, sa constientizam ca avem inteligenta si energia de a evita prapastia si de a salva Pamantul. Cei dinaintea noastra nu s-au lovit de o asemenea problema iar cei care ne urmeaza s-ar putea sa nu o mai poata rezolva. Suntem responsabili si obligati sa ne folosim puterea pentru a proteja viitorul. Daca nu o vom face, generatiilor de maine nu le ramane altceva decat sa adune cioburile lumii pe care noi am sfaramat-o.
Daca invatam sa retraim in armonie cu Natura, sa o respectam si sa o protejam, ea nu ne va dezamagi niciodata. Numai astfel pamantul va fi Pamant si omul va fi Om.

Ceremonia solemna la care participam astazi marcheaza aducerea in tara, dupa 47 de ani, a osemintelor generalului Nicolae Radescu, seful ultimului guvern democrat dinaintea instaurarii dictaturii comuniste in Romania. Se indeplineste astfel, dupa 47 de ani de la trecerea in eternitate pe un pamant indepartat, ultima dorinta a unui om care si-a iubit si slujit tara pana in ultima zi a vietii sale. Osemintele sale vor odihni de acum inainte in pamantul Patriei. Dar oare sufletul lui va putea veghea impacat deasupra noastra, pe cerul Patriei? Suntem noi pregatiti sa-l cinstim cum se cuvine dupa o atat de lunga instrainare?
Generalul Radescu face parte din lista lunga, cumplit de lunga, a sefilor de stat si de guvern pe care romanii, in deceniile insangerate de la mijlocul acestui secol, i-au asasinat in strada, i-au trimis in fata plutonului de executie, i-au torturat si i-au omorat in temnitele comuniste sau i-au trimis sa moara in exil. Unii au gresit poporului si tarii. Altii au gandit altfel decat contemporanii lor. Poate au gandit mai profund si mai curajos la interesul national decat a putut poporul intelege atunci. Si poate tocmai lucrul acesta nu le-a fost iertat.
Privesc fetele tinerilor ostasi din batalionul de garda, aliniati pentru a da onorul postum unui fost conducator militar si barbat de stat plecat dintre noi cu mult inainte ca ei sa vina pe lume. Ce stiu ei despre istoria reala a ultimului secol? Care sunt modelele si simbolurile care-i vor conduce in viata, in secolul ce vine?
Cine a fost cu adevarat generalul Nicolae Radescu? Un veteran care s-a acoperit de glorie in razboiul de intregire a neamului, in luptele din Valea Topologului si in cel de al doilea razboi mondial, luptand pe frontul din Transilvania. A urcat toate treptele ierarhiei militare pana la gradul de general de corp de armata. In traditia armatei regale a Romaniei, a fost un distins intelectual cu o cultura enciclopedica.
S-a opus tuturor regimurilor totalitare si tuturor actiunilor contrare interesului national al Romaniei. S-a opus dictaturii regale a lui Carol al II-lea. S-a opus dictaturii antonesciene, atunci cand maresalul a ordonat continuarea razboiului dincolo de Nistru dupa indeplinirea obiectivului national de reintregire a tarii. S-a opus deschis conducatorilor armatei germane. S-a opus conducatorilor Armatei Rosii atunci cand acestia i-au cerut trimiterea in URSS a basarabenilor refugiati in Romania. S-a opus manevrelor Partidului Comunist care urmareau instaurarea prin forta a comunismului.
Si-a exprimat in toate cazurile opozitia in mod deschis si ferm, dar, mai mult, si-a asumat toate consecintele acestei pozitii: demisia din armata sub regimul carlist, internarea in lagar sub regimul antonescian, debarcarea prin forta din functia de prim-ministru, haituirea in clandestinitate, exilul in timpul regimului comunist.
Si-a asumat si corolarul, rareori realizat, al opozitiei la fortele raului: actiunea in prima linie a responsabilitatilor. In 1944 s-a reactivat in armata pentru eliberarea Transilvaniei si a acceptat sa preia, din insarcinarea regelui Mihai I, conducerea Guvernului in plina criza si haos. In exil, in Statele Unite a constituit si condus Comitetul National Roman pentru a reprezenta opozitia romanilor la instaurarea regimului comunist si a atrage atentia guvernelor occidentale si forurilor internationale asupra situatiei dramatice a Romaniei.
Aceasta a fost pecetea de lumina si verticalitate pe care generalul Radescu a daruit-o tulburatei istorii a romanilor din acest veac. Trebuie sa avem puterea sa privim in fata si pata intunecata pe care romanii au pus-o pe propria lor istorie, nu pentru ca au cedat imensei presiuni a comunismului sovietic, ci pentru ca au cedat prea usor. Prea usor si prea urat. Greu de gasit ceva mai dezgustator decat descrierea evenimentelor si declaratiile din presa anilor ‘44-’45. In doar cateva luni, vanzarea celor apropiati, lingusirea slugarnica a ocupantului, instigarea isterica la violenta si crima, lepadarea de orice idealuri si principii au pustiit tara. Aceasta lepadare de toate si de toti ne-a compromis.
Generalul Radescu nu si-a putut continua misiunea, pentru ca, in momentul confruntarilor, a fost lasat singur. A fost tradat de o parte a conducatorilor din PNL si PSD care s-au asociat cu comunistii in guvernul Groza. A fost tradat de o mare parte a comandantilor militari care s-au aservit comunistilor. A fost tradat de o parte a intelectualilor, care si-a negociat confortul si privilegiile, si lasat in vinovata uitare de ceilalti si atunci cand nu mai era nimic de riscat. A fost tradat de “masele populare” care s-au lasat manipulate de o presa obedienta fata de ocupantul sovietic. Greu de spus cat a fost lasitate, cat prostie, cat inconstienta.
Avem acum datoria sa meditam profund asupra acestui destin, asupra felului in care, in cateva luni, romanii au cedat pentru o jumatate de secol tara comunismului. Verticalitatea, cinstea si onoarea generalului Radescu ne-au dat dreptul la un recurs la istorie. Dar daca nu vom invata nimic, tragica experienta din care am iesit s-ar putea repeta. “E trist daca-i putem uita pe mortii care ne-au daruit viitorul”.
In numele poporului roman, cer iertare pentru modul in care generalul Radescu a fost abandonat in timpul vietii si a fost acoperit, timp de decenii, cu ura si minciuna. Este ultima data cand o pot face ca Presedinte al Romaniei. Daca mana de oameni prezenti in jurul acestui catafalc nu va fi in stare sa duca mai departe adevarul celor marturisite astazi, acest gest va ramane inutil si odata cu el si sansa acestui copil  de a trai intr-o lume fondata pe onoare si adevar, pentru care strabuni-cul lui a luptat.
Dumnezeu sa va odihneasca in pace, Generale, si sa lumineze poporul pe care l-ati iubit!

Recunoasterea meritelor si a calitatilor tuturor celor care s-au pus in slujba societatii reprezinta o datorie de onoare.
Ceremonia de inaintare in grad a unor generali si de acordare a gradului de general, organizata cu prilejul Zilei Nationale a Romaniei, materializeaza datoria fata de acei oameni care si-au dedicat viata carierei militare si au pus mai presus de orice dragostea fata de tara.
Trecutul, prezentul si viitorul Armatei Romane sunt reprezentate aici prin doua generatii de militari. Prima dintre ele a fost martora si a participat direct la evenimentele care au influentat destinul Romaniei in ultima jumatate de secol. Din cea de-a doua fac parte coloneii si generalii a caror devenire profesionala s-a produs in special dupa anul 1990, prin asumarea responsabilitatii de a indeplini pana la capat reformele care vor permite unei armate romane moderne si profesioniste sa raspunda provocarilor secolului urmator.
Generalii activi, care sunt astazi prezenti la aceasta ceremonie, sunt angajati intr-o batalie pe care nu au dreptul sa o piarda, aceea a unei transformari profunde si fara precedent in istoria romanilor, a tuturor structurilor din sistemul militar. Despartiti de varsta si de experienta proprie de viata, militarii activi, in rezerva sau in retragere sunt uniti prin devotiunea pentru profesie, prin spiritul de disciplina si prin pretuirea pentru valorile fundamentale ale ostirii romane.
In spiritul vechii traditii ostasesti, dumneavoastra stiti sa fiti solidari si sa pastrati nealterat spiritul de camaraderie specific oamenilor uniti prin idealuri comune. Stiu ca cei mai multi dintre dumneavoastra sunteti membri activi si respectati ai societatii civile, punandu-va cunostintele si priceperea in slujba comunitatii, sub semnul aceluiasi sentiment profund al dragostei de tara.
Formarea si cultivarea elitelor trebuie promovate si sustinute cu consecventa, pentru ca reprezinta o cheie de progres a societatii romanesti. De aceea, am actionat in aceasta directie si in armata romana, pornind de la ideea ca generalii trebuie sa fie, deopotriva, elita armatei si membri ai elitei societatii. Ca oameni deplini ce se disting prin puterea caracterului si a sufletului, printr-o inalta virtute.

Sarbatorim azi Ziua Nationala a Romaniei, aniversarea celor 82 de ani de cand, prin vointa suverana a poporului, Romania a reunit, in in-teriorul acelorasi hotare, toata suflarea neamului nostru. Atunci, popo-rul roman a intrat in marele flux al modernitatii europene.
Azi, aceasta reinviere a unei Romanii democratice, libere si euro-pene este in acelasi timp posibila si primejduita.
In ciuda enormelor dificultati pe care cetatenii Romaniei nu au in-cetat sa le infrunte, am reusit in sfarsit sa urcam panta catre cresterea economica, am reusit sa refacem proprietatea privata, am reusit sa evitam si pericolul prabusirii sistemului financiar, si pe acela al incetarii de plati externe, cum am stopat si agresarea institutiilor statului de drept, am consolidat si am modernizat sistemul legislativ. Am garantat drepturile si libertatile minoritatilor, am consolidat statutul magistratilor, functionarilor publici, clerului, organizatiilor societatii civile, militarilor. Am demarat o ampla reforma a educatiei, am pus la adapost monumente de mare valoare ale patrimoniului cultural national, am cinstit memoria inaintasilor si opera contemporanilor. Am devenit parteneri credibili si apropiati, deopotriva ai vecinilor nostri si ai mari-lor democratii ale lumii, am demarat negocierile de aderare la Uniunea Europeana, suntem candidati credibili si parteneri strategici in integra-rea euro-atlantica. Toate acestea fac posibila o Romanie europeana, democratica, prospera si respectata de comunitatea internationala.
Acest destin in care au crezut generatii succesive de romani este insa primejduit acum, cand se afla in cumpana viitoarea directie de dezvoltare a Romaniei, nu doar pentru viitorul nostru imediat, ci si pentru viitorul copiilor nostri.
Democratia in Romania se afla din nou intr-un moment de rascruce. Obosita de povara unei austeritati necesare, dar dureroase, dezorientata de explozia noului si de inertia trecutului, Romania profunda risca sa alunece pe panta primejdioasa a democratiei simulate sau tradate. Cele mai bune ganduri pe care va chem sa le impartasim azi, de Ziua Natio-nala a Romaniei, vin din convingerea ca vom izbuti sa ne regasim luci-ditatea, forta si increderea in viitorul democratic si european al tarii noastre.
Dumnezeu sa ocroteasca poporul roman. Traiasca Romania!

Ziua Nationala este pentru toti cei din tara si de pretutindeni un prilej de sarbatoare, dar si de meditatie grava asupra destinului patriei noastre comune, Romania.
1 Decembrie 1918 este data care a marcat de fapt intrarea noastra, ca romani, in marele flux istoric al veacului care sta acum sa se incheie.
Secolul XX a fost, la inceputul sau, un veac bun pentru romanii care, pentru prima data in zbuciumata lor istorie, se regaseau uniti in aceleasi fruntarii, intr-un stat important, pregatit sa-si duca la bun sfarsit procesul de modernizare cu forte noi si cu energia creatoare pe care aceasta mare biruinta a neamului o starnea.
Acest avant al primelor decenii a fost frant insa de doua ori. Asupra Romaniei, ca si asupra intregii Europe, s-a abatut mai intai flagelul devastator al fascismului, cu cortegiul sau de asasinate, genocid si distrugeri fara limite. El a fost urmat aproape nemijlocit de comunism – impus cu forta si mentinut prin forta, distrugand fizic elitele, de la intelectuali la fruntasii satelor, luand ca ostatec o natiune intreaga pentru o jumatate de secol. Democratia in Romania a fost strivita de cele doua dictaturi si a reinviat abia dupa Revolutia din 1989.
Cum se arata, la sfarsitul sau, veacul al XX-lea pentru Romania?
Ne-am eliberat de dictatura, am construit o ordine de drept. Am construit, cu greu, o crestere economica sanatoasa; am asanat, in buna masura, sistemul bancar; am restabilit ca principiu de baza proprietatea privata si am incercat sa reparam macar ceva din imensele nedreptati ale dictaturii comuniste. Am reusit sa facem sa fie recunoscut de intreaga comunitate a tarilor democratice un nou statut international al Romaniei, candidat credibil al integrarii in NATO si tara care negociaza, acum, aderarea la Uniunea Europeana.
Azi, Romania democratica este insa confruntata cu noi riscuri, foarte grave, care pot sa puna in pericol direct institutiile si perspectivele pe care, de 11 ani, societatea romaneasca, in marea sa majoritate, le doreste, le construieste si le sustine.
Consider, de aceea, ca Ziua Nationala a Romaniei la acest prag de nou secol trebuie sa fie pentru fiecare dintre noi un prilej de profunda reflectie.
Trebuie sa ne gandim in ce Romanie vrem sa traim in secolul viitor, noi si copiii nostri: intr-o tara democratica, in care munca cinstita, drepturile omului, libertatea si proprietatea sa fie respectate, asemeni tarilor democratice din jurul nostru si din Europa unita, sau intr-o tara izolata si pustiita, lipsita de orice credit material si moral din partea lumii civilizate.
Eu sper cu toata fiinta mea ca societatea romaneasca isi va dovedi si de aceasta data forta si maturitatea, ca va veghea neclintit pentru apararea libertatii si democratiei, pentru progresul pe care l-am obtinut cu atatea jertfe, pentru un viitor european al patriei pe care o cinstim azi.
Dumnezeu sa ocroteasca Romania!

Cu prilejul Zilei Nationale, am privilegiul de a conferi cele mai inalte distinctii ale statului roman unor reprezentanti de frunte ai vietii  noastre publice, in semn de apreciere a contributiei aduse la progresul si propasirea Romaniei. Am convingerea ca decernarea solemna a unor astfel de distinctii, inaugurata la acest nivel, national, astazi, 1 decembrie 2000, va fi urmata, an de an, de alte ceremonii care sa onoreze, in numele Romaniei, mereu alte si alte personalitati a caror opera si stradanie intru binele patriei vor fi astfel recunoscute si recompensate.
Cele trei ordine nationale, pe care le-am restaurat prin lege incepand cu anul 1999, au o istorie glorioasa.
Infiintarea Ordinului „Steaua Romaniei” a simbolizat in secolul trecut insasi suveranitatea in fine dobandita de Romania. Domnitorul Alexandru Ioan Cuza a fost cel care a propus si chiar a desenat efigia ordinului. Ordinul a putut fi insa instituit abia mai tarziu, de catre  Principele Carol prin Decretul nr. 2 din 10 mai 1877, dupa ce prin Decretul nr. 1 se proclamase, in aceeasi zi istorica, independenta tarii. Abrogat in 1948, Ordinul „Steaua Romaniei” a fost repus in vigoare la 10 mai 1999, in ziua in care se implineau 122 de ani de la infiintarea sa.
Dupa Marea Unire, cand suveranitatea statului roman fusese pe deplin consacrata prin jertfa fiilor sai si prin vointa suverana a reintregirii, Romania moderna a socotit necesar sa-si recompenseze cetatenii de frunte si prin alte doua noi ordine nationale, Serviciu Credincios si Pentru Merit. Ele au fost instituite din initiativa regilor Ferdinand si Carol al II-lea, pentru a rasplati slujirea credincioasa a statului roman si meritele personalitatilor care dadeau stralucire si glorie societatii romanesti.
Prin constituirea ordinelor nationale, Romania consacra o elita a abnegatiei si a slujirii patriei, deopotriva pentru ostenii ei viteji, pentru cei ce serveau cu credinta institutiile tarii si pentru personalitatile unei societati angajate intr-un rapid proces de modernizare. Dincolo de vechea aristocratie de neam, care ilustrase candva istoria mai veche a Tarilor Romane, o noua aristocratie, de aceasta data a meritului individual, a excelentei celor care, in timp de pace sau de razboi, luptau pentru binele si pentru gloria patriei, indiferent de obarsie si de rang social, dadea expresie unei stari de spirit democratice si unei noi viziuni despre stat ca alcatuire destinata binelui public.
Timp de decenii, ordinele nationale au rasplatit meritul, serviciul credincios in slujba patriei, fapte ilustre care au sporit onoarea si prestigiul Romaniei. Ordinele Steaua Romaniei, Serviciu Credincios si Pentru Merit, ca si marele ordin militar care purta numele Voievodului Mihai Viteazul, au consacrat o elita a competentei si a devotamentului in serviciul public. Nu a fost vorba doar de conferirea unor recompense pur simbolice celor care au binemeritat, cu titlu individual, de la patrie. Asemenea cavalerilor din vremea indepartata a Cruciadelor, membrii acestor ordine ale statului roman modern s-au reunit in numele unor valori, si-au manifestat solidaritatea si exigenta unii in raport cu ceilalti, au impus respect si au reprezentat modele pentru generatiile tinere. Tocmai de aceea, regimul comunist, in razboiul sau necrutator cu elitele Romaniei adevarate, a desfiintat ordinele nationale si le-a inlocuit cu decoratii preponderent aniversare, copiate fidel dupa sistemul sovietic.
Dupa 50 de ani de la abrogare, am reusit sa reconstruim un sistem care se revendica deopotriva de la traditia glorioasa a vechilor ordine nationale si de la valorile democratice ale Romaniei de astazi. Statul roman confirma si consacra astfel efortul elitelor sale ca pe o contributie la binele comun, onorand si institutiile fundamentale ale tarii, si marile personalitati creatoare pe care societatea romaneasca, colegii de profesie, opinia publica, le-au recunoscut de mult si nu au incetat sa le stimeze.
Reinstaurarea oficiala a ordinelor nationale prin distinctiile conferite astazi, la propunerea Academiei Romane, a Guvernului Romaniei sau a unor asociatii profesionale, are si o dimensiune reparatorie: am incercat cu totii sa ne gandim si la cei care au binemeritat de la patrie in deceniile in care ordinele azi restaurate au lipsit, si la aceia carora, dupa 1948, li s-a luat chiar dreptul de a purta insemnul ordinului acordat anterior.
Prezenti la aceasta solemnitate, participam la asumarea de catre statul roman a valorilor pe care ordinele nationale le consacra ca parte integranta a esentei sale perene si a demnitatii sale suverane. Participam la un efort de recladire a elitelor Romaniei de azi si de maine. Sunt convins ca ierarhia valorilor trebuie restabilita cu grija, pentru ca generatiile viitoare sa afle care le sunt modelele de care au atata nevoie in parcursul lor de afirmare. Contez pe dumneavoastra pentru a proba prin forta exemplului si prin autoritatea pe care societatea romaneasca v-o recunoaste, prin harul nobilei pedagogii pe care o exercitati, ca, dincolo de cele trecatoare, adevaratele valori intelectuale si morale ale Romaniei sunt pretuite azi si vor fi recunoscute de viitorime.
Suntem, intr-un anume fel, intr-o situatie – pereche celei de dupa Marea Unire, cand Romania s-a vazut in fata unei provocari imense, de a construi un stat democratic. Pentru ca un stat democratic modern nu inseamna numai o legislatie de tip european si institutii democratice, ci si oameni care sa lucreze in aceste institutii dupa regulile unui stat de drept, in slujba cetateanului. O societate implicata intr-un proces de reforma profunda are nevoie de modele, de oameni care, prin serviciu credincios si merite personale, dovedesc respect pentru norme si principii, dobandind respectabilitate. Ordinele Nationale Steaua Romaniei, Serviciu Credincios si Pentru Merit au darul de a face larg cunoscute personalitati de marca din domeniul culturii, educatiei, stiintei si tehnologiei, din administratie, justitie, diplomatie, din practica medicala si cariera militara, din sportul de performanta si din randul celor care s-au dedicat actiunilor umanitare.
Avem nevoie de modele in toate domeniile; avem nevoie de o societate sanatoasa din toate punctele de vedere. Sunt convins ca, nu intamplator, primele propuneri pentru acordarea Ordinului Steaua Romaniei le-am primit din partea Ministerului Sanatatii intru recunoasterea meritelor deosebite ale unor medici in domeniul transplantului de organe. Dincolo de performanta profesionala a autorilor, aceste reusite chirurgicale au dovedit ca in Romania exista o solidaritate umana capabila sa strapunga barierele suferintei incurabile.
N-au fost intamplatoare nici primele propuneri pentru acordarea Ordinului Serviciu Credincios si Pentru Merit unor tineri sportivi de exceptie care au adus prestigiu Romaniei la Jocurile Olimpice.
Societatea romaneasca si tineretul, indeosebi, aspira la mai sus si la mai bine. Inteligenta, cunostintele, competenta creeaza valori profesionale in multe domenii. Dar nu intotdeauna aceste varfuri nazuiesc sa aiba si stiu sa formeze echipe si curente favorabile competitiei reale. Societatea noastra are astazi nevoie, mai mult ca oricand, de oameni cu tarie de caracter.
Reinstaurarea ordinelor nationale ale Romaniei are si o dimensiune constitutiva. Asemenea ilustrilor lor predecesori, personalitatile carora li se confera aceste distinctii devin membri ai Ordinului, cu drepturi si indatoriri. Grupand oameni de mare valoare, cu o moralitate ireprosabila, care respecta aceleasi principii, congregatia fiecarui Ordin este indreptatita sa-si exprime punctul de vedere asupra celor care urmeaza a fi distinsi devenind la randul lor membrii aceluiasi Ordin.
Ideea de Ordin releva ca nu este important numai ce reprezinti tu insuti, dar este importanta si exigenta fata de cei cu care te asociezi. Din acelasi considerent este posibil sa refuzi sau sa restitui ordinul primit atunci cand printre membri exista persoane ce nu corespund exigentelor tale morale. Aceasta dimensiune prospectiva este fundamentala pentru organizarea Ordinului si constituie, la randul sau, un model durabil de organizare a relatiilor umane si de constructie a autoritatii valorilor in societate.
Respectand traditia interbelica, ordinelor nationale le sunt asociate medalii care se acorda, conform legii, persoanelor cu studii medii care reprezinta, la randul lor, o elita a lucrului bine facut, respectata pentru locul castigat in societate prin competenta, cinste si devotament. La propunerea ministerelor si a unor asociatii profesionale, au fost conferite medalii Pentru Serviciu Credincios si Pentru Merit unor invatatoare care au format cu daruire generatii de elevi, unor muncitori destoinici, tarani renumiti prin harnicie si simt gospodaresc, functionari corecti si loiali de care depinde bunul mers al administratiei.
Recladirea elitelor Romaniei ramane si una dintre misiunile care va onoreaza. Va doresc, asa cum doresc pentru intreaga Romanie pe care o reprezentati in ce are ea mai bun, mai meritoriu, mai fidel, un viitor pe masura gradului de excelenta de care tara are nevoie pentru a-si construi calea catre progres.
De Ziua Nationala, este de datoria noastra comuna sa impartasim o viziune limpede si generoasa asupra Romaniei viitoare. Vreau sa cred ca reunirea noastra si omagiul adus celor dintai dintre noi contribuie la intarirea sperantei si increderii noastre in destinul Romaniei.

Inauguram astazi Saptamana Stiintei Romanesti. Sa o privim ca un eveniment care poate spune multe depre noi. Timp de sapte zile, vom descoperi, daca suntem atenti, mai mult decat simple argumente, vom asculta mai mult decat simple demonstratii. Sunt convins ca vor fi un suport pentru a ne recastiga increderea in viitorul Romaniei.
Faptul ca stiinta romaneasca a avut si continua sa aiba performante excelente ne indreptateste sa privim cu optimism viitorul nostru ca natiune. La urma urmei, oamenii de stiinta, descoperitorii, inventatorii nu traiesc izolati de restul societatii. Cat timp cat exista stiinta de varf, exista certitudinea ca avem si capacitatea de a fi mai presus de circumstante trecatoare, de impasuri politice sau constrangeri economice.
Cei care au facut posibila aceasta manifestare sunt tocmai cei care cred cu tarie ca stiinta inseamna, in primul rand, depasirea unor limite, capacitatea de a vedea lucruri pe care cei mai multi le ignora. Fiecare reusita a lor este o dovada a acestei puteri de a depasi barierele zilei de astazi si de a gandi intotdeauna pentru maine.
Orice progres al stiintei se bazeaza pe imaginatie. Curajul de a imagina, temeritatea de a crede ca si ceea ce pare imposibil este realizabil sunt cheile acestui progres. Ca popor latin, suntem inzestrati din plin cu acest curaj. El ne confera un potential de dezvoltare, pe care nu avem dreptul sa il ignoram sau, mai grav, sa il anulam. Pentru ca, fara perseverenta de a urma un proiect pana la capat, curajul se iroseste, inventivitatea se demonetizeaza si ramane fara finalitate. Nu este indeajuns sa ai idei multe, dintre care unele pot fi chiar foarte bune, daca nu ai si abilitatea de a le aplica.
Cercetarea si inventica romaneasca au reusit sa se impuna in dificila competitie internationala contemporana. Rezultatele obtinute in aceasta competitie sunt singurele care certifica cu adevarat valoarea. Oferta romanilor a fost evaluata si judecata cu maxima rigoare. Nici un artificiu stilistic, nici o maiestrie retorica nu ar putea evita controlul atent al fiecarei afirmatii. Voi prezenta, poate prea sec, cateva rezultate, tocmai pentru ca in acest domeniu simpla insiruire de date vorbeste de la sine, cu o mai mare elocventa decat orice retorica.
La Salonul International al inventiilor, produselor si tehnologiilor noi de la Geneva, din primavara anului trecut, au participat 44 de tari. Romania a ocupat locul II cu 71 distinctii acordate reprezentantilor sai.
La Salonul Mondial al inventiilor „Eureka 99” din noiembrie 1999, de la Bruxelles, am castigat locul I pe natiuni, cu 113 distinctii.
La editia de anul acesta a Salonului Mondial de la Geneva am depasit propria performanta din 1999, ocupand locul I pe natiuni, cu 59 de distinctii.
La a doua Olimpiada Internationala a Inventiilor „Genius 2000”, desfasurata la Budapesta in primavara acestui an, am obtinut locul II, pentru cele 86 de distinctii acordate reprezentantilor nostri.
La Expozitia Internationala a Inventiilor „Tomorrow’s World Live” de la Londra, din vara acestui an, Romania s-a situat pe locul I cu 30 de distinctii primite.
In fine, la editia de anul acesta a Salonului Mondial de la Bruxelles „Eureka 2000”, tara noastra a obtinut locul I pe natiuni insumand 87 de distinctii.
Aceste clasamente dovedesc, fara nici un dubiu, calitatea cercetarii si inventicii romanesti. Ele vorbesc despre profesionalism, despre inte-ligenta si creativitate, despre eforturi cel mai adesea nestiute si cu greu, in timp lung rasplatite. Ele vorbesc, de fapt, despre elita tacuta a Ro-maniei – oamenii de stiinta si inventatorii acestei tari.
Cred ca aceasta elita a oamenilor de stiinta are obligatia morala de a rupe tacerea, de a promova public valorile care o reprezinta.
Dar, in acelasi timp, aceasta elita stiintifica trebuie sa participe activ la elaborarea si implementarea unei politici a stiintei care, departe de a avea un caracter sectorial, intereseaza in gradul cel mai inalt intreaga societate.
In contextul globalizarii, societatea bazata pe cunostinte este cea mai competitiva. Binomul societati bogate – societati sarace se va su-prapune peste binomul societati bazate pe cunostinte – societati ignorante. Dar puterea unei natiuni nu depinde numai de capacitatea de a inova, ci si de capacitatea de a absorbi inovatia.
Am avut deseori ocazia, in marile universitati si institute de cercetari ale lumii, sa constat performantele exceptionale ale savantilor romani in cercetarea fundamentala. In 1994 am fost alaturi de cercetatorii romani participanti la Salonul mondial al inventiilor Eureka de la Bruxelles. Progresul marcat in ultimii sase ani nu priveste atat numarul inventiilor sau al brevetelor, cat gradul mult mai inalt de finalizare si de comercializare a acestora.
Relatia stiintei cu tehnologia este esentiala: stiinta consuma bani si cunostinte si produce cunostinte; tehnologia consuma bani si cunostinte si produce bani, devenind intr-un circuit normal o sursa importanta pentru dezvoltarea stiintei. Cercetarea trebuie integrata corect in ciclul de dezvoltare economica si sociala a societatii. Politica stiintei trebuie sa induca capacitatea de a selecta prioritati.
Dorinta de cunoastere este un dar esential al omului. Se spune ca exista doua feluri de oameni: cei care, atunci cand vad o masinarie zburand, se grabesc sa i se inchine ca unui zeu si cei care ar face orice ca sa inteleaga cum poate aceasta zbura. Atunci cand ratiunea este sfidata cu rea credinta, oamenii de stiinta, cercetatorii sunt chemati sa ii redea demnitatea si forta.
Profesionalismul se intemeiaza pe cunoastere si, mai ales, pe valorile care fac posibila aceasta cunoastere. Aceste valori risca sa fie ignorate de societate daca oamenii de stiinta nu reusesc sa le promoveze, sa le faca accesibile si celorlalti. In viziunea lui Albert Einstein, „stiinta are un crez simplu”. Este „privilegiul, dar si misiunea omului de a invata sa inteleaga”.
Va doresc sa transformati aceasta Saptamana a Stiintei Romanesti intr-o sarbatoare a demnitatii si a libertatii gandirii fiecaruia dintre noi.

Participarea statelor candidate la marea dezbatere initiata de cele mai inalte autoritati ale statelor membre pentru definirea viitorului Uniunii Europene este o noua marturie, hotaratoare si convingatoare, a deschiderii si consideratiei autentice care insotesc aceasta etapa cruciala in constructia Europei.
Imediat dupa caderea Zidului Berlinului, noi, cetatenii tarilor „celeilalte Europe”, ne-am exprimat increderea si dorinta de a adera la Uniune asa cum arata ea in acel moment. Acum, in pragul unui nou secol, de care ne despart doar cateva zile, Uniunea Europeana ne invita sa reflectam impreuna cu ea la marele proiect nascut din intalnirea sperantelor noastre de integrare si vointa Uniunii Europene de a asuma aceasta uriasa sfidare a istoriei politice. Este dovada, nicicum singulara, ca statele membre concep Uniunea largita ca o ampla si generoasa forta de parteneriat si unitate a Europei, in spiritul inaltelor valori de libertate, egalitate si de fraternitate care constituie substanta sa originara.
Credinciosi acestor valori si mandri de aceasta incredere, reprezentantii statelor candidate au reflectat adanc asupra propunerilor de reforma a Uniunii. Sunt fericit sa constat ca pozitia Romaniei este de cele mai multe ori in deplina concordanta cu punctul de vedere exprimat de majoritatea statelor membre.
Ceea ce mi se pare prioritar in reforma Uniunii este grija de a pastra esenta insasi a acquis-ului democratic care confera fiecarei tari membre o voce si o prezenta, evitand blocajele, pret inevitabil al deciziilor supuse unanimitatii. Este, prin urmare, binevenita propunerea de a simplifica fara a exclude, exprimandu-ne in acest sens optiunea pentru ca fiecare tara sa fie reprezentata de cate un comisar.
Apreciem forta de impulsionare pe care o pot avea cooperarile intarite, precum si responsabilitatea cu care se cauta identificarea formulei optime de exprimare a voturilor in cadrul Uniunii. Suntem convinsi ca, dincolo de firestile diferente de perceptie, membrii Uniunii Europene vor gasi – ca de atatea ori inainte – calea sporirii eficientei si legitimitatii organismelor care o reprezinta.
In momentul in care noi, europeni de-abia renascand in libertate, ne-am afirmat dorinta de integrare, putini erau printre noi aceia care stiau cu adevarat ce impunea, in profunzime, aceasta integrare, cate mii de fire urmau sa fie reinnodate, potrivite, intarite in acest urias efort de armonizare. Statele membre ale Uniunii cunosteau toate aceste lucruri si totusi au raspuns fara ezitare acestei provocari de extindere fara precedent, nu atat prin dimensiunea sa geografica, cat mai ales prin uriasa ambitie de a armoniza atatea experiente, deseori dramatice, atatea disparitati, cateodata stridente, atatea sperante si chiar iluzii.
Este pretul ce trebuie platit pentru un vis de unitate europeana,  pentru a aduce pacea Europei in realitatea imediata. De-abia eliberate de imperii ce le divizasera tocmai pentru a le supune mai usor, noile democratii riscau sa se afunde in violenta si anarhia conflictelor niciodata stinse cu adevarat pe calea dialogului si a tratatelor de prietenie. Unele fracturi nou aparute pe harta est-europeana au fost marcate tragic de reaparitia si acutizarea unor vechi conflicte interetnice si interconfesionale.
Acolo unde integrarea a putut fi miza principala a societatii, au fost adoptate noi reguli de conduita, preintampinandu-se conflicte si generalizandu-se dialogul politic. Aparitia altor Bosnii si Cecenii a putut fi, pana la un punct, evitata. Apoi a izbucnit Kosovo, cu toata tragedia urmarilor sale nici acum inchise.
Faptul ca Uniunea Europeana a raspuns repede si in mod pozitiv dorintei de aderare a tarilor central- si est-europene, implicandu-se alaturi de noi in dificila opera de reconstructie a institutiilor si a legilor, a conceptelor si a economiilor, ne da forta de a depasi trecutul si de a ne gandi viitorul dupa regulile cooperarii si solidaritatii. Catalizarea schimbarilor democratice si dezvoltarile pozitive din Croatia si R.F. Iugoslavia creeaza premisele unei stabilitati regionale de durata.
Cum spuneam, Uniunea a raspuns repede. Intr-adevar, epoca noastra post-industriala si globala impune o dinamica fara precedent chiar si in deciziile cele mai grele si mai incarcate de viitor. Orice strategie pe termen lung se hraneste dintr-o prospectie si dintr-o reflectie la evolutiile posibile – ale tehnicienilor, ca si ale oamenilor politici. Insa astazi ritmul transformarilor este atat de inalt, incat obligatia de a actiona repede impune adesea simultaneitatea strategiilor si a tacticilor, lasand prea putin spatiu reflectiei. Mi se pare de aceea cu atat mai remarcabil faptul ca largirea Uniunii este, in acelasi timp, o dinamica a prezentului si o viziune asupra viitorului, o practica a integrarii si o filozofie a viitoarei unitati a continentului.
Nu trebuie uitat totusi ca aceasta dinamica ii poate face sa-si piarda suflul pe cei ce nu au un asemenea exercitiu. Europa secolului trecut mai scoate, din cand in cand, capul – chiar si in democratiile mai solide. Nu peste tot neincrederea in Celalalt va fi fiind definitiv uitata. Din vremea Razboiului Rece si pana astazi, extremisme diverse si-au construit profilul politic pornind de la aceste reziduuri resentimentare care, periodic, reapar parca pentru a ne aminti ca democratia este miza unei lupte niciodata incheiate.
Aceste fapte sunt cu atat mai frapante in societatile aflate in tranzitie si care trebuie, in acelasi timp, sa se desparta de ceea ce parea sa fie fatalitatea dictaturilor comuniste si sa parcurga – arzand etapele  – drumurile modernitatii, pentru a ajunge cat mai repede la nivelul societatilor cu care se vor aliate. Noi trebuie sa invatam in acelasi timp ce inseamna fracturile sociale, dialogul cu minoritatile si cu vecinii, sa realizam izomorfismul cu valorile, regulile si practicile statelor membre ale Uniunii Europene, sa gasim impreuna cu ele echilibrul optim intre identitatile noastre particulare si identitatea noastra europeana. Mai trebuie sa regandim propriul trecut – fara ura, dar si fara indulgenta – acceptand in acelasi timp efectele greu suportabile ale unei reconstructii economice, sociale, culturale, de natura sa ne ravaseasca viata. In timp ce tarile membre sacrifica multe mijloace materiale si energii umane pentru a face sa progreseze integrarea, societatile care aspira la integrare trebuie sa urce o panta abrupta si plina de obstacole. Orice fiinta umana traumatizata are tendinta de a se izola, ca intr-un refugiu, in trecut. Pentru aceasta trebuie condamnata sau incurajata?
Este, intre altele, de datoria noastra, a tuturor, sa nu permitem fortelor reactionare – oriunde s-ar afla ele in Europa – sa instrumentalizeze temerile, resentimentele, agresivitatea primara si sa intoarca sensul istoriei. Este datoria noastra, a tuturor, sa ne batem in fiecare zi pentru ca valorile democratiei, libertatii si solidaritatii umane sa fie ancorate in partea cea mai profunda a societatilor noastre si in adancul constiintelor noastre. Legitimitatea democratica a proiectului nostru integrator trece prin intelegerea vulnerabilitatilor fiecarei societati, cum trece de asemenea prin constientizarea faptului ca democratia nu se poate apara ea insasi. Noi suntem cei chemati sa o aparam, platind uneori un pret greu pentru ca democratia este chiar codul genetic al Europei unite.

Justitia nu este o chestiune abstracta, un pretext pentru dezbateri teoretice sau polemici tehniciste. Dimpotriva, ea trebuie sa fie o prezenta cotidiana si benefica pentru mersul inainte al societatii. Pentru ca, de multe ori, oamenii pot suporta saracia, frigul si chiar foamea, dar nimeni nu suporta nedreptatea. De aceea, Justitia reprezinta o cerinta concreta, pe care dumneavoastra si colegii dumneavoastra sunteti primii care aveti datoria de a o intrupa.
Curtea Suprema de Justitie are o misiune pe cat de fireasca, pe atat de grava: aceea de a da cetatenilor incredere in valorile statului de drept prin fermitatea, impartialitatea si promptitudinea cu care se administreaza finalitatea actului de justitie.
Devenind judecatori la Curtea Suprema de Justitie, intrati intr-un corp de elita al magistraturii romane. De acum inainte, veti pronunta solutii definitive asupra unor cazuri deosebit de dificile si veti fi, la randul dumneavoastra, judecate in functie de prestatia pe care o veti avea. Am speranta ca nu veti uita nici un moment ca apartenenta la o elita presupune, intotdeauna, mai mult responsabilitati decat privilegii.
S-a spus ca acolo unde justitia este negata, unde predomina ignoranta si unde oamenii ajung sa creada ca societatea nu este altceva decat o conspiratie organizata pentru a-i oprima, a-i jefui si a-i degrada, nici persoanele si nici proprietatile lor nu vor mai fi in siguranta. Iata o sentinta cutremuratoare prin actualitatea sa. Sta in puterea dumneavoastra, in calitate de reprezentante ale unei institutii fundamentale a statului de drept, sa oferiti concetatenilor nostri acel sens al dreptatii care deosebeste civilizatia libertatii de haos si barbarie.
Am incercat, in toata viata mea, in mod deschis in ultimii unsprezece ani si, pe cat am putut, exercitandu-mi la maximum prerogativele, in ultimii patru ani, sa subliniez si sa conving ca esentiale pentru functionarea unei societati civilizate sunt suprematia legii, respectarea ei si acceptarea de catre intreaga societate a faptului ca dreptatea se face prin Justitie. Din pacate, am constatat ecoul extrem de redus pe care l-a avut demersul meu. Si chiar daca am ales, in loc de a face bilantul complet al mandatului meu, sa dezvolt numai aceasta idee, am constatat inca o data ca ecoul a fost minim.
Ramane in mana dumneavoastra, a colegilor dumneavoastra, a Curtii Supreme de Justitie, a judecatorilor, in general, ca, prin fapte, prin decizii si argumente, sa restabiliti increderea romanilor in Lege si in Justitie. Chiar daca aveti inamovibilitate pentru un timp limitat, care transcende schimbarile politice, aveti tot cadrul necesar pentru a va putea pronunta raportandu-va numai la lege, la nevoia de dreptate si la constiinta dumneavoastra. Echilibrul si progresul societatii romanesti nu pot fi cladite si aparate fara o temelie serioasa, din care improvizatia, abuzul, teama si eludarea raspunderii se cuvin excluse cu desavarsire. Restabilirea increderii in Lege si in Justitie depinde in buna masura – si chiar in primul rand – de competenta, corectitudinea si prestigiul magistratilor. Aveti dreptul de a decide asupra vietii si libertatii oamenilor, asupra demnitatii, integritatii si bunurilor lor. Aveti insa si datoria de a va onora statutul de magistrat printr-o lupta continua impotriva agresiunilor si nedreptatilor de orice fel. Inclusiv a celor care lezeaza sau viciaza autoritatea judecatoreasca.

Revolta eroica a cetatenilor Romaniei, care a pus capat, in decembrie 1989, dictaturii national-comuniste din aceasta tara, a incheiat o etapa esentiala a disolutiei sistemului comunist in Europa. Victoria libertatii impotriva opresiunii nu ar fi fost posibila daca, in Europa si in lume, forte ale binelui, ale democratiei si progresului nu ar fi sprijinit acea cascada de evenimente la capatul carora Romania, ca si celelalte tari si popoare ale Europei Centrale, a pasit pe drumul democratiei.
Ca un omagiu oficial pentru aceasta contributie esentiala la schimbarile din Romania, in amintirea zilelor dramatice cand poporul oprimat al Romaniei privea cu nemasurata speranta spre tarile dumneavoastra, va rog sa primiti si sa transmiteti Medalia Comemorativa de aur 10 ani de la revolutia romana pe care am acordat-o, impreuna cu Guvernul Romaniei, unor personalitati de seama din aceste tari, fosti sau actuali sefi de stat si de guvern.
Democratia americana a fost, in cei aproape 50 de ani ai Razboiului Rece, principalul factor de salvgardare a ideii de libertate in Europa, care a tinut vie flacara sperantelor noastre. In anii din urma, Presedintele George Bush a adaugat elemente esentiale in politica presedintelui Ronald Regan, transformand anul 1989 intr-un moment decisiv al istoriei europene si mondiale.
Nici un roman nu se indoieste de faptul ca, fara cotitura radicala pe care presedintele Mihail Gorbaciov a initiat-o in politica URSS, prin reforma si transparenta, miscarile pentru libertate si democratie care au izbucnit in 1989 riscau sa fie infrante. Romanii au pretuit intotdeauna intelepciunea si curajul presedintelui Gorbaciov, precum si modul ferm in care acesta a decis si a actionat in acele imprejurari cruciale pentru noi toti.
Contributia presedintelui François Mitterrand la eliberarea Estului Europei este recunoscuta. Sustinerea generoasa de care Romania s-a bucurat din partea Frantei, datorita presedintelui ei, a ramas pentru totdeauna vie in memoria noastra.
Primul ministru britanic al anilor ’80, doamna Margaret Thatcher, a sustinut cu energie procesul de democratizare din Europa Centrala a acelor ani. Prin fermitate si inteligenta, cu rigoare si consecventa a mobilizat opinia publica europeana in sprijinul luptei noastre.
Rolul pe care Republica Federala a Germaniei si cancelarul Helmuth Kohl l-au jucat in anii de sfarsit ai Razboiului Rece, ca si in acele momente dramatice cand Zidul Berlinului s-a prabusit pentru totdeauna, a schimbat istoria lumii. Daca adaugam si sprijinul generos pe care Germania l-a oferit romanilor imediat dupa revolutie, decizia de a asocia personalitatea fostului cancelar la comemorarea revolutiei romane se justifica pe deplin.
Presedintele Vaclav Havel simboliza in acel an crucial 1989, si nu a incetat sa simbolizeze pana astazi, constiinta treaza a societatii civile. Alegerea sa ca primul presedinte democrat al Cehoslovaciei a reprezentat unul dintre factorii esentiali care au schimbat destinul Europei.
Rolul pe care Lech Walesa si Solidaritatea poloneza l-au jucat in anii ’80 a marcat profund rezistenta romana contra dictaturii, culminand cu demonstratiile de la Brasov din 1987. Atunci, ca si dupa alegerea sa ca primul presedinte democrat al Poloniei, romanii au privit mereu patria Solidaritatii ca pe un simbol al demnitatii popoarelor care refuza opresiunea.
Pentru a incununa aceasta pleiada de mari personalitati care au schimbat istoria lumii, deschizand calea revolutiei romane si a victoriei ei, se cuvine sa amintim rolul crucial pe care l-a jucat Papa Ioan Paul al II-lea in progresul libertatii si democratiei, pentru triumful credintei in tarile noastre. Insasi inaltarea Sa in scaunul apostolic a reprezentat un semn al invincibilitatii spiritului si al sperantei renascute. Sanctitatea Sa ne-a indemnat sa nu ne temem, caci Domnul este cu noi. In numele acestei credinte tinerii Romaniei s-au jertfit fara ezitare si au invins represiunea.
Nu puteam sa-mi inchei mandatul intr-un mod mai fericit decat aducand omagiul poporului roman, pe care am avut privilegiul de a-l reprezenta in acesti patru ani, ca si omagiul meu personal, acestor mari personalitati ale istoriei contemporane. In aceste zile de decembrie, in care ne amintim cu pietate si recunostinta de martirii luptei pentru libertatea poporului roman, e binemeritat sa ne reamintim de toti cei ce ne-au fost prieteni si modele.
Multumesc domnilor ambasadori, prezenti aici, pentru concursul binevoitor la realizarea acestei ceremonii, ca si pentru intreaga colaborare cordiala prin care mi-au inlesnit eforturile in toti acesti ani.
Va doresc sarbatori fericite si succes in noul secol al democratiei si libertatii invingatoare.

La incheierea mandatului de Presedinte al Romaniei, ma adresez concetatenilor mei cu emotia pe care am simitit-o si acum patru ani, in momentul investirii mele, prin votul a mai mult de 7 milioane de romani. Este o datorie de onoare, nu doar fata de cei care m-au ales, ci fata de toti cetatenii tarii, sa exprim deschis cateva lucruri privind starea si problemele natiunii.
Inainte de toate multumesc poporului roman pentru ca mi-a oferit sansa sa il slujesc in cea mai inalta functie a statului, intr-o perioada de schimbari istorice covarsitoare.
Ma simt dator sa multumesc celor trei prim-ministri cu care am lucrat, membrilor guvernelor, tuturor parlamentarilor care au dat tarii in acesti ani legi esentiale pentru consolidarea sistemului democratic, precum si colaboratorilor mei apropiati.
Dar, mai ales, le multumesc astazi, cand mandatul meu ia sfarsit, tuturor cetatenilor care si-au facut datoria fata de patrie si au dat dovada de intelepciune in momente dificile.
Suntem dupa o campanie electorala in care de multe ori s-a folosit ura si minciuna. In timpul mandatului meu m-am abtinut de la atacarea adversarilor politici, pentru ca am considerat ca eram si presedintele lor. Din respect pentru adevar, consider ca acum lucrurile trebuie puse la punct.
In 17 iulie am anuntat ca nu voi mai candida pentru un nou mandat. Am evitat apoi sa fac declaratii politice inaintea campaniei electorale, in timpul campaniei electorale si chiar dupa ce alegerile au avut loc. Aceasta nu inseamna ca m-am resemnat in fata a ceea ce s-a intamplat. Odata mandatul meu incheiat, imi recapat libertatea de a restabili adevarul.
Cei care au condus Romania pana in decembrie 1996 si-au dorit sa revina la putere si au construit imediat dupa alegeri teza dezastrului generalizat. Daca as accepta unele declaratii recente ale politicienilor, ar trebui sa cred ca am preluat in 1996 o tara infloritoare, prospera, cu o economie eficienta si cu legi respectate de toti si ca las acum o tara in ruina. Aceasta este o minciuna.
Adevarul este ca, in 1996, a inceput un timp decisiv al schimbarii  – ceea ce a insemnat si un timp al crizelor. A existat o criza de neincredere in capacitatea noii guvernari de a rezolva rapid toate problemele reformei, preturilor si nivelului de trai. Pe acest fond, au existat perioade de criza acuta – de la cea financiara la cele de guvern si la mineriadele din 1999 – pe care am reusit sa le depasim.
Realizarile acestui mandat sunt mai numeroase si, mai ales, mai profunde decat se considera de obicei. Dupa trei ani de declin economic, in care am reusit sa salvam de la catastrofa sistemul bancar si sa platim peste 6 miliarde de dolari datorii, pe care guvernarea anterioara le contractase, suntem, in fine, la capatul unui urcus greu, dar necesar. Cresterea economica este confirmata si va continua. Rezerva valutara a Romaniei s-a triplat. Exporturile au crescut. Inflatia este sub control.
Avem inca probleme foarte grele: problema copiilor si a batranilor in dificultate; saracia extrema, acumulata de ani si ani, care impune eforturi indelungate pentru a fi inlaturata; problema preturilor practicate de fostele regii, unde o reorganizare pe baze economice a inceput, dar trebuie sa continue inca cel putin doi ani pentru a ajunge la o rezolvare; problema eficientei in productia agro-alimentara, care cere si ea bani si timp. Nici una dintre aceste probleme dureroase nu mi-a fost straina. Pentru fiecare dintre ele m-am angajat direct si am sustinut masuri de rezolvare, atat cat se putea in conditiile date. Nici una nu se putea rezolva prin miracol intr-o economie saracita in 50 de ani de ineficienta si in 7 ani de evolutii haotice. Nici una nu se poate rezolva azi sau maine. O buna guvernare va inregistra, desigur, progrese. Dar sa nu ne facem iluzii. Nu exista o reteta magica care sa poata elimina pe loc toate aceste dezechilibre si ramaneri in urma.
Am auzit spunandu-se adeseori ca agenda politica a tarii nu-i intereseaza pe cetateni, ci doar pe politicieni. Nu este adevarat. Acum cativa ani, romanii se temeau cel mai mult de razboi civil sau de conflicte militare cu vecinii. Acum, aceasta ipoteza a disparut din sondaje si i-a luat locul cresterea preturilor. Inseamna ca, politic, am reusit sa asiguram securitatea tarii. Am asigurat, vreme de patru ani, creditul politic de care Romania are nevoie pentru a beneficia de credite in bani care sa permita redresarea economica si a nivelului de trai.
Pe plan intern, una din urgentele politice de acum patru ani era reasezarea pe temeiuri democratice a relatiilor dintre romani si maghiari. Acest proiect a fost prioritar in programul meu si sunt convins ca l-am indeplinit. Falia istorica sapata de secole intre romani si maghiari a fost sudata la temperatura unei reconcilieri autentice si nu mai poate fi redeschisa. Pana si in plina campanie electorala, angoasa relatiilor interetnice nu a mai aparut in discursul politicienilor responsabili. Este obligatia politica a noii guvernari sa apere si sa continue acest proiect.
Dupa 1996, cadrul legislativ a beneficiat de o restructurare si de o modernizare esentiale. E limpede ca nu s-a realizat intregul sistem necesar. Cea mai grava lacuna priveste restituirea proprietatilor imobiliare confiscate sub regimul comunist, unde am intampinat cea mai dura rezistenta a Opozitiei, mergand de la intarzieri prin dezbateri sterile pana la greva parlamentara. Totusi, prin staruinta si consecventa, au fost votate si promulgate legi care concretizeaza despartirea de trecutul comunist – Legea pentru reconstituirea dreptului de proprietate asupra terenurilor agricole si a celor forestiere, Legea privind accesul la propriul dosar si deconspirarea Securitatii ca politie politica. Au fost adoptate legi a caror absenta punea tara in mare pericol. Va rog sa va amintiti ca nu aveam o lege referitoare la starea de urgenta atunci cand minerii au pornit sa invadeze Bucurestiul si ca am fost confruntati cu riscuri legate de numeroase conflicte in apropierea granitelor Romaniei fara a avea o asemenea lege. Nu aveam o lege a referendumului, in conditiile in care Opozitia propunea sau alegeri anticipate, sau suspendarea Presedintelui. Nu aveam o lege a Avocatului Poporului, chiar daca aceasta instanta era si ea prevazuta de Constitutie, inca din 1991.
S-au adoptat legi esentiale pentru reforma institutiilor de stat si pentru controlul cetatenilor asupra acestora. Desi Constitutia instituia obligativitatea adoptarii unei legi pentru reglementarea raspunderii membrilor Guvernului, au fost necesari 8 ani pentru a o face posibila. Legea introduce, pentru prima data dupa o jumatate de secol, disciplina, ordinea si raspunderea juridica pentru membrii Executivului. De asemenea, a fost adoptat statutul functionarilor publici, care asigura stabilitatea si profesionalismul acestora, ingradind politizarea administratiei centrale si locale.
In recenta campanie electorala, fosta Opozitie a denuntat cu emfaza coruptia, dar a uitat ca, in timpul cand a fost la guvernare, nu a adoptat nici una dintre legile necesare pentru prevenirea si combaterea coruptiei; acestea au fost adoptate exclusiv in mandatul coalitiei democratice care azi se afla in opozitie. Ma refer la Legea pentru prevenirea, descoperirea si sanctionarea faptelor de coruptie si la Legea pentru prevenirea si sanctionarea spalarii banilor. Am realizat un obiectiv fundamental prin distrugerea retelelor marii coruptii si a criminalitatii de tip mafiot. Este insa adevarat ca in lupta cu coruptia cotidiana, institutiile statului nu au castigat partida.
In campania electorala din 1996, am promis ca voi sustine un proces de reconciliere nationala, ca presedinte al tuturor romanilor. Acum, la capatul a patru ani, adversarii mei ar trebui sa recunoasca un lucru macar: au reusit sa-si faca sustinatorii capabili de ura, dar nu au reusit sa ma faca pe mine sa urasc – pe nimeni. Am reusit sa realizez un dialog real cu majoritatea si cu opozitia parlamentara.  Am realizat nu mai putin de sapte mari dezbateri si consultari cu toate partidele parlamentare – pe tema tratatului cu Ucraina, a reformei economice, a bugetului, a acordului politic privind stoparea mineriadei din 1999, a conflictului din Kosovo, pe tema garantarii proprietatii private si a legilor reparatorii pentru proprietatile nationalizate – incheiate, toate, cu rezultate pozitive.
In momente de criza am reusit sa asigur respectarea legii si a institutiilor statului. Esecul mineriadelor din 1999 a marcat trecerea de la dreptul fortei la forta dreptului. Nu am reusit insa acest lucru in viata de fiecare zi a societatii, pentru ca aici nu este suficienta actiunea Presedintelui Romaniei. Am facut apel la toate institutiile statului si la societate, in intregul ei, si reiau acum acest apel: daca nu ne unim fortele cu totii pentru a curma nefericitul „obicei al pamantului” care face din ocolirea legii o virtute, nici o actiune institutionala nu va reusi pana la capat iar democratia va ramane infirma si de suprafata.
Romania parcurge o grava criza morala. Se acrediteaza pe scara larga ideea castigului bazat pe mult noroc si putina munca. Hotia si violenta cresc ingrijorator. Se accepta ideea ca legea este facuta pentru a fi incalcata, ca dreptatea nu depinde de justitie, ci de cel care plateste mai mult. Cu prilejul campaniei electorale, multi candidati au tratat poporul ca pe o masa electorala amorfa care trebuie cumparata, flatata si amagita. Nu este corect. Aceste probleme sunt ale tuturor si ele trebuie dezbatute cu seriozitate pentru ca solutia este la noi.
In campania electorala care tocmai s-a incheiat, s-a vorbit mult, pe buna dreptate, despre saracie. Dar cei care au deschis acest subiect nu au vorbit nimic despre polul bogatiei din Romania si mai ales despre bogatia extrema. Cand folosesc aceasta formula contrapusa problemei saraciei, nu ma gandesc la acei oameni care si-au castigat averea in mod cinstit si care incep sa formeze o clasa de mijloc in Romania. Am in vedere averile nemasurate, opulenta si aroganta unei clase de parveniti care crede ca isi poate permite sa cumpere pe oricine si orice. Sa cumpere reprezentanti ai unor institutii ale statului sau oameni care sa le sustina public interesele pentru ca au banii cu care sa-i plateasca.
Campania electorala din 2000 din Romania a fost extrem de costisitoare. Dupa aprecierile unor observatori straini, a fost de sase ori mai scumpa deca in Germania. De unde atatia bani intr-o tara saraca? Publicitatea prin retelele mass-media si prin retelele de publicitate stradala a costat enorm. Grupurile de interese economico-financiare care au subventionat-o vor cere dupa alegeri plata in avantaje. In aceste cazuri, totul se plateste. De catre cine? Cum? Pe seama cui? Vom trata aceste probleme cu indiferenta si nepasare, ca de atatea ori?
O componenta importanta a prerogativelor Presedintelui priveste politica externa. Pe plan international am demarat un efort sustinut pentru a castiga increderea partenerilor occidentali. Aceasta directie strategica nu putea fi realizata decat printr-o actiune sistematica, care sa probeze ca Romania este un partener de incredere, un furnizor de securitate si un factor activ de promovare a valorilor democratice pe care se intemeiaza si NATO, si Uniunea Europeana. Era nevoie de o noua viziune politica, pe care am elaborat-o si am pus-o in aplicare; era nevoie de o noua strategie, care sa nu mai proclame pozitia geostrategica a Romaniei, ci sa o foloseasca. Aceasta strategie a existat si a dat roade.
Am ajuns in acesti patru ani mai aproape de integrarea in NATO decat oricand. Viitoarea guvernare si-a asumat obligatia de a nu irosi aceste eforturi, ci de a le continua.
Am beneficiat de sprijinul constant si energic al Frantei si apoi al altor state europene. In 1997, Presedintele Clinton a venit la Bucuresti si am lansat impreuna Parteneriatul strategic dintre SUA si Romania. Acest nou cadru a asigurat cel mai inalt nivel al relatiilor romano-americane din istorie, oferind Romaniei cu totul alt statut decat acela din vara lui 1996, cand inca mai solicitam Congresului american clauza natiunii celei mai favorizate. Acum, Congresul considera ca integritatea, suveranitatea si sustinerea intereselor Romaniei reprezinta un domeniu de interes pentru Statele Unite ale Americii.
Normalizarea si consolidarea unor relatii privilegiate de parteneriat cu tarile Europei Centrale si de Sud-Est, organizarea unei retele de cooperare multilaterala cu tarile din zona, au dovedit ca, dupa ce Romania a fost multa vreme parte a problemelor centrului si estului Europei, Romania a devenit parte a solutiilor de viitor pentru aceasta regiune.
Probabil, cea mai controversata dintre actiunile mele ramane declaratia referitoare la conflictul declansat in Kosovo in 1999. Multa lume ma asigura ca, de fapt, atunci am pierdut sprijinul opiniei publice. Vreau sa fiti siguri ca mi-am asumat perfect constient acest risc.
Pozitia oficiala a Romaniei fata de acest conflict a avut o importanta vitala pentru interesul national si pentru pacea si stabilitatea in Europa. Mai intai, pentru ca romanii trebuiau sa probeze ca sunt capabili sa infrunte riscurile asumarii unei pozitii clare si lipsite de echivoc fata de grave incalcari ale drepturilor omului, ale drepturilor minoritatilor si ale respectului fata de regulile democratice, oriunde s-ar petrece aceste incalcari: altminteri, nu aveam ce cauta in marea familie a democratiilor europene. In al doilea rand, pentru ca vointa de integrare in NATO si Uniunea Europeana nu poate fi sustinuta decat de solidaritatea cu deciziile NATO si ale Uniunii Europene. In fine, pentru ca este interesul national al Romaniei ca Sud-Estul Europei sa se dezvolte ca o zona de pace si cooperare si nu era in interesul Romaniei sa se afle in apropierea unei tari dominate de national-comunism. Solidaritatea cu Milosevici sau neimplicarea hotarata ar fi dus la prabusirea intregului edificiu pro-occidental al politicii externe a Romaniei din 1996 pana azi.
Evolutiile recente din spatiul Iugoslaviei dovedesc ca am avut dreptate. Am obtinut maximum de asigurari de securitate in conditiile date. Integritatea si suveranitatea Romaniei, citata ca model regional de Presedintele si de Congresul SUA, ca si de Uniunea Europeana, nu mai pot fi contestate de nimeni. In plus, Romania a obtinut presedintia in exercitiu a OSCE si presedintia Adunarii Parlamentare a OSCE, precum si o pozitie buna in Pactul de Stabilitate.
In directia integrarii europene, pana la alegerile din 1996 se considera ca Romania nu indeplineste criteriile politice fundamentale pentru aderarea la Uniunea Europeana: deficitul democratic, discriminarea, lipsa de respect pentru proprietatea privata, au fost apreciate de Comisia Europeana ca incompatibile cu un stat democratic. Majoritatea acestor obiectii, si mai ales cele referitoare la minoritati, au disparut dupa alegerile din ’96, dar ritmul reformelor economice si birocratia ineficienta, proasta functionare a justitiei, intarzierea legislatiei restituirilor si deficientele in sistemul de protectie a copilului au continuat sa fie reprosate Romaniei. Abia in 1999, prin vointa politica a sefilor de stat din Uniunea Europeana, Romania a fost acceptata la negocieri, sub conditia progresului ritmic al economiei de piata si a unei imbunatatiri semnificative a protectiei copilului.
Succesul de la Helsinki a fost succesul politicii interne si externe a coalitiei de guvernare, dar numai succesul planului de dezvoltare pe termen mediu, acceptat de toate partidele parlamentare, poate asigura continuarea procesului de aderare, care ar trebui sa se incheie in 2007. Viitorul guvern are obligatia morala si politica fundamentala de a merge in aceeasi directie si de a asigura continuarea procesului de integrare, care este singura cale catre progres.
In noiembrie 2000, Uniunea Europeana a decis sa scoata Romania de pe lista neagra a vizelor, cu cateva conditii. Noua putere este responsabila in fata noastra, a tuturor, de indeplinirea acestor conditii. La Nisa, s-a decis ca Romania va avea 34 voturi in luarea deciziilor dupa aderarea sa la Uniunea Europeana, ceea ce ne va plasa intr-o pozitie avantajoasa. Ne aflam asadar in fata unor certitudini pe care nu le speram in 1996 si se cuvine sa le consolidam printr-o politica de continuitate inteligenta si lipsita de echivoc.
Romania a dobandit in acesti patru ani un nou statut si perspective importante, nu numai in relatia cu statele NATO si ale Uniunii Europene, dar si cu tarile din zona Marii Negre si Marii Caspice, ceea ce ii va aduce si beneficii economice, si prestigiu politic. Izolata pana in 1996, Romania este, dupa 4 ani, intr-o pozitie internationala mai favorabila decat oricand in istoria ei. Este de datoria viitoarelor guvernari sa duca mai departe aceasta realizare.
Guvernarea 1996-2000 a permis, pentru prima data dupa 60 de ani, fortelor democratice de centru-dreapta sa exercite puterea, sa-i cunoasca mecanismele si riscurile. Datoria acestor forte este acum sa nu iroseasca experienta ultimilor patru ani. Ea trebuie folosita in primul rand pentru a tine sub control toate actiunile celor instalati acum la conducerea tarii. Eu insumi voi face tot ce-mi sta in putinta pentru a veghea la respectarea drepturilor si libertatilor fundamentale ale fiecaruia dintre concetatenii nostri.
Voi veghea ca Puterea nou instalata sa-si faca datoria la fel ca fiecare dintre noi, la fel ca milioanele de oameni cinstiti, muncitori si modesti care duc greul acestei tari. Voi sti si voi spune raspicat tuturor daca acest lucru nu se va intampla. Este de datoria mea si sta in puterea si in experienta mea de presedinte al tarii sa o fac.
Mi-a fost dat sa conduc destinele Romaniei in ultimii patru ani ai deceniului, secolului si mileniului. La capatul a patru ani in fruntea tarii, pot marturisi ca a fost o experienta dura, cladita din multa munca, incercari dramatice, momente de mandrie si dezamagiri dureroase. Sunt ani care au adus o schimbare profunda a societatii romanesti si au marcat destinele multor oameni. Pretul social a fost platit din greu de o mare parte a cetatenilor si exista, de asemenea, un pret politic platit de guvernanti. Democratia asigura echilibrul acestui raport si beneficiul este stabilitatea tarii. Reactia cetatenilor nu poate fi contestata pentru ca ei platesc pretul imediat, iar roadele reformei apar mult mai tarziu. Anii ce vin le vor confirma.
Secolul care se incheie peste cateva zile va ramane sub amprenta tragica a celor mai cumplite sisteme de organizare a minciunii si urii din istoria omenirii. Romanii le-au resimtit din plin. E timpul sa le punem capat. Sa abordam marile sfidari ale mileniului trei cu o noua etica a responsabilitatii comune. Ma adresez indeosebi tinerilor Romaniei, celor care vor purta aceasta responsabilitate in noul secol. Aveti incredere in fortele voastre!
Este momentul sa ne despartim de suspiciune, de invidie si de teama, pentru a regasi increderea: increderea in adevaratele valori, increderea in cei de langa noi, increderea in noi insine. Numai asa putem avea incredere in viitorul nostru comun. Stiu ca multi sunteti dezamagiti de absenta unei alternative politice la noua guvernare care  sa asigure echilibrul necesar unei corecte exercitari a puterii. Tinerii sunt aceasta alternativa. Tara are nevoie de voi, de forta si de competenta voastra, asa cum si voi aveti nevoie de valorile ei.
Cred din tot sufletul ca Romania este o tara pentru care merita sa lupti. Dumnezeu sa ocroteasca Romania!